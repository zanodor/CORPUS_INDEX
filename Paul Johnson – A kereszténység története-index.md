---
master_file: "[[@PaulJohnsonKeresztenyseg]]"
---
# Index for Paul Johnson – A kereszténység története.pdf

Fordította
Makovecz Benjámin



PAUL JOHNSON



EURÓPA
KÖNYVKIADÓ
BUDAPEST, 2012






A fordítás a következő kiadás alapján készült: Paul Johnson:
A History of Christianity Copyright © Paul Johnson, 1988
First published in Great Britain in 1988 by Orion, an imprint
of The Orion Publishing Group Ltd.
Hungarian translation © Makovecz Benjámin, 2001
A szerzőtől az Európa Könyvkiadónál eddig megjelent:
Értelmiségiek
Hősök
Isten nyomában
Az ősi Egyiptom civilizációja A reneszánsz
A zsidók története



ELŐSZÓ
Közel kétezer esztendeje, hogy Jézus Krisztus születése
elindított egy, a keresztény hit kialakulásához és az egész
világon való elterjedéséhez vezető eseménysorozatot. E
kétezer esztendő alatt a kereszténység talán minden más
intézményesült filozófiánál erőteljesebben formálta az
emberiség sorsát, ma azonban már mutatkoznak jelei
annak, hogy világuralmának ideje a végéhez közeledik; nem
érdektelen tehát a hosszú történet mentén visszatekinteni,
és megvonni egyfajta mérleget. Ez természetesen
megköveteli a sűrítést és a válogatást, de egyszersmind új
és tanulságos távlatok feltárulásával kecsegtet, s azzal,
hogy felismerhetjük: miként ismétlődtek és módosultak az
évszázadok során a kereszténység különböző
alapmotívumai. Áttekintésünk az elmúlt húsz évben a
kereszténység történetének fontosabb korszakaival
kapcsolatban végzett, irdatlan mennyiségű kutatásra
támaszkodik; célja, hogy a modern tudomány szemszögéből
és értelmezésében mutassa be a kiemelkedő jelentőségű
tényeket.
Vagyis történelmi munkával van dolgunk. Feltehetnénk
a kérdést: ha a kereszténységről ír valaki, képes-e tárgyához
a szükséges elfogulatlansággal közelíteni? Ernst Troeltsch
1913-ban meggyőzően érvelt amellett, hogy a történelmi
kutatás kritikus megközelítése és szkepticizmusa
összeférhetetlen a keresztény hittel; számos történész és a
legtöbb vallásszociológus készséggel egyet is ért vele.
Nyilvánvaló, hogy a helyzet nem egyszerű. A kereszténység
alapvetően történelmi vallás. Állításaiban azokra a tényekre
támaszkodik, amelyeket önmaga bizonyít. Ha e tényeket
megcáfoljuk, semmi sem marad. Vagyis: vajon vizsgálhatja



e egy keresztény e tényeket ugyanazzal az objektivitással,
amelyet bármely más jelenség iránt tanúsítana? Elvárható-e
tőle, hogy megássa saját hitének sírját, ha kutatásai során
kiderül, hogy arrafelé vezet az út? A múltban igen kevés
keresztény tudós vette a bátorságot – vagy volt elég
elbizakodott – ahhoz, hogy minden egyéb megfontolás elé
helyezze és minden másra való tekintet nélkül keresse az
igazságot – valahol szinte mindannyian meghúzták azt a
bizonyos határt. És mégis; mily hiábavalóaknak bizonyultak
védelmi erőfeszítéseik! Utólag, visszatekintve, mennyire
nevetséges, ahogy feláldozták megvesztegethetetlen
elszántságukat! Kinevetjük John Henry Newmant, aki
diákjainak védelmében – szekrényében elzárva tartotta a
The Age of Reasont, és kényelmetlenül érezzük magunkat,
amikor Stubbs érsek, a jelenkori történelem volt oxfordi
professzora diadalittasan elbeszéli – ahogyan egy nyilvános
előadásán tette – első találkozását a történész John Richard
Greennel: „Elbeszélésekből már ismertem azt az
embertípust, akivel találkozni készültem, és azonnal tudtam,
hogy ő az, amikor egy Renan-kötettel a kezében beszállt a
kocsiba. Azt mondtam magamban: ha képes vagyok rá,
hogy megakadályozzam, nem fogja elolvasni azt a
könyvet... Leültünk egymással szemben, és azonnal
beszélgetni kezdtünk. Velem jött aztán Navestockba is, az a
Renan-könyv pedig a papírkosaramba került.” Stubbs
anélkül ítélte el Renan művét, hogy egyáltalán olvasta
volna, s a kis történet lényege, hogy végül Green is
megtette ugyanezt. Vagyis az egyik történész megrontotta a
másikat, s mindkettejük keresztényi mivolta megszégyenült.
A kereszténységnek, amely a hitet az igazsággal tekinti
azonosnak, azt kell tanítania – és ha helyesen fogjuk fel,
tanítja is –, hogy az igazsággal való mindennemű ellenkezés
erkölcstelen. Egy hívő kereszténynek a tényektől semmi



félnivalója nem lehet; egy keresztény történész, aki
bármilyen okból és bárhol is, de meghúzza kutatásainak
határait, egyben elismeri hitének határait is, és egyidejűleg
megsérti az igazság folyamatos és mind teljesebb
feltárására törekvő vallásának lényegét. Értelmezésem
szerint tehát egy kereszténynek a legkevésbé sem szabad
visszariadnia attól, hogy kutassa és kövesse az igazságot
ez voltaképpen kifejezett kötelessége is. Ami azt illeti, e
tekintetben nagyobb szabadságot élvez, mint egy nem
keresztény, akit eleve elköteleznek előítéletei. Én
mindenesetre olyan hitelesen és dísztelenül igyekszem majd
ismertetni a kereszténység történetének tényeit, amennyire
csak tudom – a többi már az Olvasó feladata.
Iver, Buckinghamshire, 1975



ELSŐ RÉSZ
A JÉZUS-SZEKTA FELEMELKEDÉSE ÉS
HANYATLÁSA
(KR. E. 50 – KR. U. 250)



Valamikor a Krisztus utáni 1. század derekán – igen
valószínű, hogy 49-ben – a tarszoszi Pál Antiochiából
Jeruzsálembe ment, s találkozott a vagy tizenhat évvel
azelőtt megfeszített názáreti Jézus még ott élő követőivel.
Ez az apostoli tanácskozás – a jeruzsálemi zsinat – a
kereszténység történetének első politikai jellegű mozzanata;
a pont, ahonnan a jézusi tanítás s az általa létrehozott vallás
és egyház rekonstrukciója megkezdhető.
A zsinatról két, majdnem-kortárs beszámoló is
fennmaradt. Az egyik a következő évtizedből származik;
maga Pál diktálta a kis-ázsiai Galácia keresztény
gyülekezetéhez küldött levelet. A második későbbi; ezek a
lukácsi Apostolok cselekedeteiben összegyűjtött források és
szemtanúktól való beszámolók – szelíd és szenvtelen,
jóformán hivatalos számadások az egyházon belül zajló
vitákról és a megtalált, megnyugtató megoldásokról.
Kezdjük ez utóbbival, amely arról beszél, hogy Antiochiában
„ádáz ellenkezés és vita” alakult ki, mert „bizonyos”,
Jeruzsálemből és Júdeából való „személyek” – Pál
tanításával homlokegyenest ellenkezően – azt mondták a
keresztény hitre térőknek, hogy nem lehet részük a
megváltásban, ha a körülmetélés zsidó szertartásának alá
nem vetik magukat. Ekképpen tehát Pál társával,
Barnabással és még néhány férfiúval az antiochiai
pogányokhoz küldött követség tagjai közül Jeruzsálembe
indultak, hogy a dologról „az apostolokkal és a vénekkel”
tanácskozzanak.
Fogadtatásuk nem volt egyértelműen szívélyes.
Üdvözölték őket „az egyház, az apostolok és a vének”, de
egyes, „hívővé lett farizeusok” azt állították, hogy Pál téved,
s a megtérteknek nemhogy körül kell metélkedniök, de
követniök kell a mózesi zsidó törvényeket is. „Hosszú vita”
alakult ki, Péter felszólalt Pál mellett, majd maga Pál, utána



pedig Barnabás következett, s végül Jakab, Jézus atyjafia
összegezte az elhangzottakat. Egyezséget kínált, s úgy
tűnik, hogy ajánlata „az egész egyház egyetértésével” el is
fogadtatott. Pált és társait egy levelet vivő jeruzsálemi
küldöttséggel visszaküldték Antiochiába. A levélben
rögzítették a megállapodás alapelveit: a megtérteknek nem
kell körülmetélkedniök, de egyes táplálkozási és szexuális
vonatkozásokban követniök kell a zsidó törvényeket. Az
Apostolok cselekedeteiben Lukács megjegyzi, hogy ezt a
közbülső megoldást a vitázó felek egyhangúlag fogadták el,
s amikor az antiochiai gyülekezettel tudatták a döntést,
„örvendeztek mindannyian”. A probléma megoldódott, a
jeruzsálemi küldöttség hazatérhetett, Pál pedig folytathatta
az utazást.
Ez tehát az egyház első zsinatának összefoglalása,
amint azt a megállapodást rögzítő dokumentum, ez a
békésnek és ökumenikusnak is nevezhető verzió
tartalmazza – amelyet úgy szerkesztettek, hogy az új vallást
mint saját, egységes és koordinált, eleven élettel rendelkező
s az eleve elrendelt, elkerülhetetlen végkifejlet felé haladó
misztikus testet állítsa elénk. A szöveg kifejezetten azt
állítja, hogy a zsinat határozata „a Szentlélek döntése” volt
– nem csoda, hogy egyhangúlag el is fogadtatott, és az se
csoda, hogy Antiochiában annyira örvendeztek neki.
A Pál-féle változatból egészen más kép rajzolódik elő. Az
ő beszámolója ráadásul nem csupán az egyszerű
szemtanúé, hanem a legfőbb, az első számú résztvevőé; ő
volt talán az egyetlen, aki képes volt felmérni a szóban
forgó dolog valódi jelentőségét. Pálnak nem állt érdekében,
hogy utólag elsimítsa a történet göcsörtjeit. Férfiakat és
asszonyokat ábrázol, akik számára a jeruzsálemi vének által
megvitatott kérdések életfontosságúak. Nem óhajt békés
vagy ökumenikus lenni, még csak arra sem törekszik, hogy



diplomatikus legyen. Olyan ember ő, akiben izzik a vágy,
hogy kimondja az igazságot és beleégesse olvasóinak
elméjébe. Megjelenéséről az apokrif Pál cselekedeteiben
amely feltehetően a halála után mintegy száz évvel
keletkezett – élénk színekkel festett leírást olvashatunk: „...
alacsony, a feje nagy és kopasz. Lába görbe, de tartása
nemes. Orra jókora, két szemöldöke majdnem összeér. Csak
úgy sugárzik belőle a barátságosság.” Ő maga azt állítja,
hogy külseje jellegtelen. Beismeri, hogy nem kiváló szónok,
s nem is vezetésre termett. Ránk maradt, autentikus
leveleiből azonban erő árad; félreérthetetlenül kirajzolódik
belőlük egy szilárd személyiség; türelmetlen, vakmerő,
fáradhatatlan, bőbeszédű – olyan ember, aki hősiesen küzd
az igazságért, s úgy hirdeti azt, hogy kifejezőkészségét
messze megelőzi a felhevült lelkesedés. Nem könnyű
együttműködni vele, vitában meggyőzni, csendre inteni
vagy egyezségre jutni vele; veszedelmes, összeférhetetlen
és haragtartó, és valóban sugárzik belőle a szívélyesség, de
szüntelenül irtózatos kalamajkákba és zűrzavarokba
bonyolódik, és képtelen rá, hogy megoldásuk érdekében egy
jottányit is engedjen az igazából.
És Pál tökéletesen bizonyos volt benne, hogy igaza van.
Még csak nem is utal arra, hogy a Szentlélek helyeselne
vagy akár csak lehetségesnek tartana – egy Lukács-féle
kompromisszumot. A Galátziabeliekhez írt levelében,
néhány bekezdéssel a jeruzsálemi zsinat páli verziója előtt,
voltaképpen elutasítja bárminemű zsinat vagy tanácsban
ülő halandó ember illetékességét az egyház dolgaiban:
„Tudtotokra adom pedig, atyámfiai, hogy az az evangyéliom,
amelyet én hirdettem, nem ember szerént való; Mert én
sem embertől vettem azt, sem nem tanítottak arra, hanem
a Jézus Krisztus kijelentése által.” Ezután, amikor beszámol
a zsinatról és az ott történtekről, pontosan azt írja, amit



gondol; nyersen fogalmaz, konkrétan és egyértelműen. Az
általa ábrázolt zsinat nem a szellem vezérlete alatt álló,
tévedhetetlen lelkek ihletett gyülekezete, hanem
tanácskozni összecsődült, gyarló és sebezhető embereké,
akik közül isteni felhatalmazása egyes-egyedül csak neki
van. Hogy is lehetett volna másként? Antiochiai küldetése,
amelyre Isten kifejezett utasítására indult – „...ki
elválasztott engem az én anyám méhétől fogva és elhívott
az ő kegyelme által, Hogy kijelentse az ő Fiát én bennem,
hogy hirdessem őt a pogányok között...” –, egyes zsidó
elemek miatt meghiúsult. Hogy tehát legyőzhesse őket,
Jeruzsálembe ment, „a kijelentés következtében”. Egyfajta
„személyes megbeszélésre” felkereste Jeruzsálem
keresztény vezetőit – ahogyan ő mondta: a tekintélyeseket.
Ezek az emberek – Jakab, Jézus atyjafia, meg János és Péter
apostolok –, „kik oszlopokul tekintetnek”, hajlamosak voltak
úgy fogadni el az Evangéliumot, ahogyan Pál tanította,
valamint apostolnak és a krisztusi tanok hiteles
letéteményesének tekinteni őt. Felosztották egymás közt a
missziós területet – „hogy mi a pogányok között, ők pedig a
körülmetélés között prédikáljunk”. Csupán annyit kértek: Pál
biztosítsa, hogy ezek az ellenséges érzelmű gyülekezetek
gazdaságilag támogassák a jeruzsálemi egyházat – „a mit is
én igyekeztem megcselekedni”. Hogy az egyezség
megszületett, az „oszlopok” „jobbjukat nyújták” Pálnak
arról nem szól a beszámoló, hogy Pál engedett-e akár egy
fikarcnyit is – ellenkezőleg: felpanaszolja, hogy a megtértek
engesztelésként felfogott körülmetélkedésre kényszerítését
szorgalmazzák egyes „hamis atyafiak, akik alattomban
közénk jöttek, hogy kikémleljék a mi szabadságunkat,
mellyel bírunk a Krisztus Jézusban, hogy minket szolgákká
tegyenek”. Ám ezeknek „egy pillanatra sem adtuk meg
magunkat, hogy az evangyéliom igazsága megmaradjon



számotokra”. Sajnos – folytatja Pál – a dolognak nem vetett
véget a látszólagos jeruzsálemi győzelem. Az „oszlopok”,
akik megállapodtak abban, hogy az anyagi támogatás
viszonzásaként szilárdan ellenállnak a zsidó „hamis
atyafiaknak”, nem tartották be ígéretüket. Amikor Péter
később Antiochiába ment, először arra készült, hogy az
ottani, nem zsidó keresztényeket vallási és faji szempontból
is magával egyenlőnek tekintse és együtt is étkezzen velük,
amikor azonban megérkeztek a városba Jakab küldöttei is,
„...félrevonult és elkülönítette magát, félvén a
körümetélkedésből valóktól”. Péter nyilvánvalóan „nem
egyenesen járt az evangyéliom igazságához képest”, és Pál
ezt „mindnyájok előtt” meg is mondta neki. De jaj: „...
képmutatóskodtak a többi zsidók is, úgy hogy Barnabás
szintén elcsábíttatott az ő tettetések által.” Pál soraiból
kiviláglik, hogy a csata korántsem dőlt még el, sőt egyre és
egyre hevesebb – a szövegből elődereng a szorongás, hogy
a vége talán még vereség is lehet.
Pál szenvedéllyel ír, indulatosan és türelmetlenül. Nem
ért egyet az Apostolok cselekedeteiben olvasható
összegzéssel, s nemcsak azért, mert másként látja a
dolgokat, hanem mert sokkal radikálisabb nézeteket vall a
fontosságuk felől. Lukács számára a jeruzsálemi zsinat csak
egy egyházi incidens, Pál szerint a valaha is megvívott
leghatalmasabb ütközet, amelynek hátterében egy
megválaszolatlan kérdés rejtezik. Vajon új vallást alapított-e
Jézus, végre – valahára az igazit? Vagy másként fogalmazva:
Isten volt, vagy ember? Ha Pálnak igaza van, megszületett a
kereszténység. Ha alulmarad, Jézus tanítása nem lesz más,
mint egy, az ősi hit fő áramlatában sodródó s előbb-utóbb
bizonyosan alámerülő zsidó szekta védjegye.



Hogy bebizonyítsuk: Pál elemzése lényegében helyes, s a
fentiekben ismertetett vita a kereszténység történetének
első nagy fordulópontja volt, először meg kell vizsgálnunk a
zsidóság és a Krisztus utáni 1. század világának kapcsolatát.
Krisztus idejére a Római Birodalom, amely minden
nemzedék életében megkétszerezte területét, már oly
nagyra növekedett, hogy teljesen körülölelte a
Mediterráneum színterét. Bizonyos vonatkozásokban
liberális hatalom volt; e tekintetben viselte eredetének
vonásait. Egészen új jelenség volt a világtörténelemben:
egy birodalom, amely a megteremtett stabilitással lehetővé
tette a szabad kereskedelmet és kommunikációt egy
hatalmas kiterjedésű területen – anélkül, hogy megkísérelte
volna uralni az eszméket vagy megakadályozni, korlátozni
terjedésüket. Lehet, hogy a római jog brutális volt és
sokszor könyörtelen, de viszonylag csekély mértékben
befolyásolta az emberek mindennapi életét; a kulturális és
gazdasági élet számos vonatkozása már messze kívül esett
érdeklődési körén, s a rendelkezésekkel, törvényekkel
körülbástyázott területeken sem volt mindig vaskalapos. A
római jog hajlamos volt rá, hogy mélyen aludjon, amíg
valami törvényszegés – lármás tiltakozás, békétlenség vagy
zendülés – nem hívta fel a figyelmét arra, hogy valahol nincs
rendben valami. Ekkor intőn felemelte ujját, s csak ha a
figyelmeztetés eredménytelen maradt, lépett közbe
elszántan és könyörtelenül, amikor pedig végre csend lett,
ismét elszenderült. A rómaiak uralma alatt egy épeszű és
körültekintő ember háborítatlan nyugalomban és jólétben
vallhatta és terjeszthette a legeretnekebb nézeteket is; ez
volt az egyik alapvetőbb oka annak, hogy Róma szilárd, sőt
terjeszkedő hatalom lehetett.
A közép- és keleti Mediterráneumban élő két nagy és
egymással szemben álló bölcseleti és vallási irányzat, a



hellenizmus és a judaizmus iránt Róma kiemelkedő
toleranciával viseltetett. Saját vallása ősi volt ugyan, de
primitív, terméketlen és kiüresedett. Államvallás volt, amely
serkenteni igyekezett a polgári erényeket, és nem volt
mentes a külpolitikai megfontolásoktól sem. Funkcióit
fizetett állami tisztviselők látták el; céljai, módszerei és
stílusa nem különböztek az államéitól. Nem hatolt el az
emberek szívéig, és nem vette különösebben igénybe a
hiszékenységüket. Cicero és más kiemelkedő értelmiségiek,
akik védelmükbe vették, sem hívtak segítségül magasabb
rendű érveket, mint azt, hogy elősegíti a méltó és helyes
közviselkedést. Minthogy államvallás volt, természetesen
követte a hatalom, a kormányzás változásait, módosulásait.
Amikor a köztársaság megbukott, az új császár ex officio
pontifex maximusszá emelkedett. A császárság mint
államforma keleti eredetű, s magával hozta az uralkodó
kvázi-isteni hatalmának gondolatát. Ennek megfelelően a
senatus halála után általában istenné nyilvánította a
császárt – feltéve, hogy népszerű volt és sikeres; a
szemtanúk akár meg is esküdtek volna rá, hogy látták az
égbe emelkedni a halott lelkét a máglyatűz fölött. A
rendszer azonban, amely összekapcsolta az istenséget és a
kormányzatot, inkább a betűt nézte, semmint a szellemet,
sőt sok esetben még a betűt sem igen. A császárokat, akik
már életükben isteni rangra emelkedtek – Caligula, Nero,
Domitianus –, haláluk után már nem is ünnepelték olyan
lelkesen; valószínű, hogy az élő császár kötelező dicsőítését
sem Rómában, inkább a provinciákon erőltették, de a
nyilvános áldozatbemutatások még itt is csak a hatalom
előtti rutintérdhajtások voltak; a római polgárok nagy
többsége nem csinált belőlük különösebb lelkiismereti
ügyet.



Az állam kötelező, de súlytalan hitvallása tehát
bőségesen elegendő lelkiismereti szabadságot hagyott;
minden polgár szabadon gyakorolhatta a tetszése szerint
megválasztott második vallást – másként fogalmazva: a
kötelező vallás tiszteletben tartása mellett mindenki
szabadon választott isteneket is imádhatott. A választék
pedig óriási volt. Voltak kifejezetten római eredetű és a
római ízlésnek megfelelő kultuszok. Aztán ott voltak a
birodalomba bekebelezett népek saját istenei és istennői;
ezek gyakran igen népszerűek voltak, mert mások voltak,
mint az állam, és egzotikus ragyogás övezte papjaikat és
szertartásaikat. A vallási összkép állandóan és folyamatosan
változott. Az előnyben egyik hitet sem részesítő, sőt
bizonyos értelemben mindegyiket magába ölelő oktatási
rendszernek köszönhetően mindenki, kivált pedig a
jómódúak bátran és természetesen vettek benne részt. A
vallási igazság empirikus kutatása nem volt elválasztható a
tudás másféle formáitól. A teológia a filozófia része volt
vagy vice versa –, s mindkettőt hűen szolgálta az érvek és
cáfolatok művészete, a retorika. A birodalom közös nyelve s
az üzleti élet, az oktatás és az igazságkeresés nyelve a
görög volt, s a görög nyelv és kultúra együttesen
átformálták a rómaiak vallási világnézetét. A görög vallás
akárcsak a római – kultuszok sokaságából, a városállamok
istenei iránti tisztelet és hála, a tőlük való félelem
kifejeződéseiből, megnyilvánulásaiból keletkezett. A Nagy
Sándor megteremtette hellén birodalom egyetlen, óriási
területi egységgé kovácsolta a városállamokat, s a szabad
polgár ebben az államalakulatban többé nem állt közvetlen
állami irányítás alatt; ideje és alkalma, de legfőképpen
motivációja volt arra, hogy kialakítsa saját kis
magánszféráját, és kitapintsa személyes és egyéni
felelősségeit. A filozófia fokozatosan mindinkább az intim



magánszférába tolódott át. A görög géniusz hatása alatt
tehát megkezdődött a személyes vallások korszaka. Minden,
ami korábban törzsi, faji, városi, állami vagy – tágabb
értelemben véve – társadalmi egyezség kérdése volt, most
magánüggyé változott. Ki vagyok én? Merre tartok? Miben
hiszek? Mit kell tennem? Az emberek – és nem csak a
görögök – mind gyakrabban tették fel ezeket a kérdéseket.
A rómaiak ugyanígy szabadultak fel a mindenre kiterjedő
polgári kötelezettségek alól. Azt is lehetne mondani, maga a
világbirodalom szabadította fel a tömegeket, és tette
lehetővé, hogy az emberek köldöknézegetéssel
foglalkozzanak. Az iskolákban a hangsúly lassan eltolódott
az erkölcsi tanítások s elsősorban a sztoicizmus felé. A
vétkek és erények, a fiaknak atyjuk, a férjeknek asszonyuk,
az uraknak szolgáik iránti kötelességei – és vice versa
némiképp átszerkesztődtek.
Mindez persze csupán erkölcs, amely a hivatalos
magatartási kódoktól lényegében nem különbözött. Az
iskolák nem válaszoltak – vagy nem válaszolhattak – meg
ma alapvetőnek vagy sürgetőnek tartott kérdéseket; nem
firtatták a lelket és annak jövőjét meg a világmindenséggel
és az örökkévalósággal való kapcsolatát. Ha pedig az efféle
kérdések megfogalmazódnak – és feljegyeztetnek, mint
megfogalmazottak –, többé már nem tűnnek el; a civilizáció
érési folyamata ebbe a fázisába ért. A középkori keresztény
metafizikusok úgy ábrázolták a Krisztus előtti évtizedek
görögjeit, mint akik derekasan, de vakon törekszenek Isten
megismerése felé – mintegy a híg athéni levegőben
próbálgatják Jézust megidézni; a maguk gyarló, pogány
eszével a kereszténységet felfedezni. Egy bizonyos
értelemben helyes volt az elképzelés: a kereszténység
megszületésére intellektuálisan megérett a világ. Várta az
Urat. Nem volt valószínű azonban, hogy a hellenisztikus



kultúra önerejéből felfedezzen efféle gondolati rendszereket.
Szellemi arzenálja hatékony volt és változatos. Kidolgozott
egyfajta természettudományt és kozmológiát. Ismerte a
logikát és a matematikát, s megvoltak már az empirikus
tudományok csírái is. Metodikákkal is rendelkezett.
Hiányzott azonban belőle a képzelőerő, hogy a történelmet
is elméleti vizsgálódás tárgyává tegye, s megteremtse a
valóság és az ideál rémítő összemosódását, amely a
vallások fő hajtóereje. A görög kultúra a vallásos ideák
magyarázatának és átformálásának intellektuális gépezete
volt. Az ember beledobott egy teológiai fogalmat, s az
kifinomult, kidolgozott, az egész civilizált világ számára
emészthető formában bukkant belőle elő. Ám maguk a
görögök nem teremthettek – vagy legalábbis nem
teremtettek új vallási ideákat. Ezek mind keletről;
Babilonból, Perzsiából vagy Egyiptomból érkeztek; törzsi
vagy nemzeti eredetűek voltak, s csak később szakadtak el
helytől és időtől, amikor egyes konkrét istenségekhez
kapcsolódó kultuszokká alakultak át. Ezek az istenek és
istennők elveszítették helyi kötődéseiket, nevük
megváltozott, egybemosódtak más, valaha még törzsi
nemzeti istenekkel, egyidejűleg pedig lassan nyugat felé
vándoroltak, s eggyé váltak a görögök és rómaiak isteneivel;
ekképpen azonosult Zeusszal és Jupiterrel Baál, Izisszel
pedig Istár és Aphrodité. Krisztus idejére már több száz
efféle kultusz s ezeknek talán több ezer változata létezett.
Megvolt a maga vallása minden rassznak, társadalmi
osztálynak és ízlésnek; tevékenységeknek, iparágaknak és
élethelyzeteknek is. A történelemben először újfajta vallási
közösség született; nem valamiféle hazafias kultuszt művelő
nemzeti egység, hanem önkéntesen verbuválódott csoport,
amely felülemelkedett a társadalmi, faji és nemzeti
különbségeken – férfiak és asszonyok, akik mint önálló



individuumok jelentek meg és találkoztak istenük színe
előtt.
A vallási klíma tehát, noha végtelen sokféleség
jellemezte, lassan kezdett feltisztulni; már nem volt olyan
ijesztően zavaros. A szabadon választott vallási és
vallásgyakorlási formák hajlamosak voltak arra, hogy
bizonyos jellegzetes fő irányokban fejlődjenek. Az új
isteneket egyre gyakrabban tekintették Úrnak, híveik pedig
magukat az ő szolgáinak; egyre jelentősebbekké váltak az
uralkodó személyéhez kapcsolódó kultuszok – az
istenkirályokat megváltóknak tekintették, trónra lépésüket
pedig a civilizáció hajnalának. Mindezeken túl erős
monoteisztikus tendencia is megmutatkozott. Mind többen
és többen kutattak nem egy isten, hanem az Isten után. Az
erőteljesen szinkretista hellenisztikus világban, ahol tartós
és hatékony törekvés mutatkozott a vallások
összebékítésére, a most feltámadó s a mindenség
megértéséhez újfajta kulcsokat kínáló gnosztikus kultuszok
is a monoteizmus iránti szükségre támaszkodtak, még ha
egy, a jó és gonosz örök küzdelme által és mentén működő,
dualisztikus univerzumot tételeztek is. A vallások palettája
tehát szüntelenül fejlődött és változott – a hátulütő éppen a
stabilitás hiánya volt. Mind valószínűtlenebbé vált, hogy egy
művelt ember fenntartja, folytatja szülei – s kiváltképp a
nagyszülei – vallásgyakorlatát; inkább az lett a jellemző,
hogy élete során egyszer vagy akár kétszer is új, más hitre
tér. Mindeközben – bár talán kevésbé észrevehetően
magukra a vallásokra, kultuszokra is jellemző volt egyfajta
folyamatos, szivárgó-örvénylő kölcsönhatás. E szüntelen és
mindenütt zajló vallási erjedés teljes és hiánytalan
magyarázatához erről a korszakról túlságosan is keveset
tudunk. Az azonban nyilvánvaló, hogy a városok és népek
ősi hitei ekkorra már reménytelenül elavultak, hasznuk már



csak a közéleti erények serkentése volt, s a keleti
misztériumkultuszok, ha egyesítette és finomította is őket a
hellenizmus filozófiai gépezete, képtelenek voltak kielégítő
válaszokat adni az ember önmagával és a jövendővel
kapcsolatos kérdéseire. Minden vallási rendszer foszladozni
kezdett, s a befoltozásukra irányuló erőfeszítések
következtében csak egyre gyorsabban lazult a szövedék.
Ezen a ponton válik érthetővé, miért tekintem döntő
fontosságúnak a római világra gyakorolt zsidó hatást. A
zsidóknak ugyanis nem egyszerűen csak volt egy istenük;
az Isten volt az övék. Legalább kétezer éve voltak
egyistenhívők. Végtelen állhatatossággal és olykor hallatlan
szenvedések árán tartottak ki a politeisztikus keleti
környezetben vallásuk mellett. Igaz: istenük ősi, törzsi
eredetű, később pedig s még ebben az időben is nemzeti
jellegű volt, s minthogy szorosan a jeruzsálemi Templomhoz
kapcsolódott, némiképpen helyhez kötött, városi is. A
judaizmus azonban szintén és mélységesen benső,
személyes vallás volt, amely hatalmas súllyal nehezedett az
egyén vállaira; számos előírása és tilalma folyamatosan
táplálta a kételkedést és igényelte a magyarázatot. A hitét
gyakorló zsidó elsősorban homo religiosus volt, s emellett
egy hazafias kultusz tisztviselője is. A két aspektus olykor
akár konfliktusba is kerülhetett: Krisztus előtt 65-ben
Pompeius elsősorban azért rombolhatta le Jeruzsálem falait,
mert a város legszigorúbban hithű védői nem voltak
hajlandók fegyvert fogni szombatnapon.
Akár úgy is fogalmazhatnánk, hogy a zsidó nép katonai
potenciálját felülmúlta a zsidó hit ereje és dinamizmusa. A
zsidó állam nem volt képes ellenállni a birodalmak
nyomásának, de a zsidó vallás fennmaradt, virágzott, és
sikerrel vert vissza mindennemű kulturális asszimilációt
vagy változást. A judaizmus több, mint alkotórészeinek



összege. A jelenkori zsidó történelem kulcsa is ez az elszánt
élni akarás. Nagy Sándor – akárcsak a többi közép-keleti
államot – a zsidó Palesztinát is meghódította, s 323-ban
bekövetkezett halála után a terület dinasztikus küzdelmek
tétje lett. Később a Szeleukidák keleti-görög jellegű
monarchiájának uralma alá került, de a hellenizációt sikerült
elkerülnie. Antiokhosz Epiphánész szeleukida uralkodó
Krisztus előtt 168-ban megkísérelte ráerőltetni Jeruzsálemre
s kivált a Templomra a hellén szabályokat, de a zsidóság
fegyverrel állt ellen törekvéseinek. Akkoriban létezett és az
egész időszak alatt meg is maradt egy zsidó kisebbség,
amely támogatta a hellenizációt, és arra törekedett, hogy
szabadon működhessen a kulturális gépezet, ez azonban
mindvégig kisebbség maradt; a többséget a Makkabeus
fivérek képviselték, akik 165-ben eltávolították a
templomból a görög tisztátalanságokat. Ez az elkeseredett
vallásháború elkerülhetetlenül erősítette a zsidó
gondolkodásban a történelemnek, a vallásnak, valamint az
emberek és a nép szándékainak és törekvéseinek
kapcsolatát, minthogy nem húztak éles határvonalat a
nemzeti sors és az egyén örök boldogsága között. A
kapcsolatot ugyanakkor sokféleképpen értelmezték, s a
szent könyvekben a legkülönbözőbb jövendölések és teóriák
vitatkoztak egymással. Az Ószövetség legrégebbi
makkabeusi írása, amely szembehelyezkedik a fivérek
vezette háborúval, Dániel könyve – megjósolja a
birodalmaknak nem az emberek, hanem Isten akaratából
való bukását: „egy férfihoz hasonló alak” jő a felhők közül,
valóra váltja a zsidók reménységeit, és a holtak feltámadnak
majd. Vele szemben: a Makkabeusok első könyve azt állítja,
hogy Isten segít azokon, akik magukon segítenek. A későbbi
kürénéi Jászon hangsúlyozza Isten mindent felülmúló



hatalmát, és a csodák hatalmához meg a testi feltámadás
gondolatához tér vissza.
A zsidók egyöntetűen úgy tekintették a történelmet,
mint Isten ténykedésének tükröződését. A múlt nem
véletlenszerű események sorozata volt, hanem
kérlelhetetlen bizonyossággal gördült útján, az isteni
szándék szerint, amely egyben az eljövendő tervrajza és
kódolt utasítássora is. A tervrajz azonban homályos, a kód
még ismeretlen, és megfejtésén szüntelenül változó, rivális
gondolati rendszerek versengenek. Minthogy pedig a zsidók
nem tudtak megegyezni abban, hogyan interpretálják
múltjukat, s jövendőjükre miképpen készüljenek, nem
értettek egyet a jelenben való teendők felől sem. A zsidók
vélekedése súlyos dolog, de egyben igen változékony és
törékeny is. A zsidó politika megosztott és széthúzó. A
Makkabeusok felkelése után a zsidóknak királyaik voltak,
akik egyben főpapi szerepet is betöltötték, s a terjeszkedő
Római Birodalom is elismerte őket, ám az írások
magyarázatában való rivalizálás a politika, a hatalom és az
utódlás körüli elkeseredett konfliktusokhoz vezetett. A zsidó
papság és társadalom egy jelentős része úgy tekintette
Rómát, mint legalábbis ördögök gyülekezetét, és
Pompeiusnak Kr. e. 65-ben éppen őmiattuk kellett
közbelépnie.
Stabil politikai körülmények között a zsidóság
lehetőségei szinte korlátlanok voltak. Képtelenek voltak
azonban biztosítani maguknak ezt a stabilitást, s a rómaiak
számára sem volt könnyű a dolog, elsősorban azért nem,
mert nem tudták alkotmányos keretek közé emelni
hódításukat – ez az egész birodalomban visszatérő probléma
volt. Az erős kulturális hagyományokkal rendelkező, nyakas
alárendelt népekkel szemben mindig haboztak közvetlen
módszereket alkalmazni, s csak in extremis szánták rá



magukat; inkább a Rómához személyesen kötődő, helyi
„erős emberekre” támaszkodtak, akik saját nyelvükön, a
saját törvényeik és szokásaik ismeretében közlekedtek az
emberekkel – ha sikeresen végezték dolgukat,
megjutalmazták, ha pedig kudarcot vallottak, lecserélték
őket. Júdeát tehát az új tartományhoz, az Antiochiában
székelő kormányzó irányítása alatt álló Szíriához csatolták, a
helyi irányítást pedig alacsonyabb rendű vezetőkre bízták,
akiket királyoknak hívtak, feltéve, hogy kellően erőskezűek
és könyörtelenek voltak. Szíria tartományban Heródes Kr. e.
43-ban lépett Júdea trónjára, négy évvel később
megerősítették hatalmában, s Róma hozzájárulásának és
védelmének elnyerésével a zsidók királya lett. Heródes
éppen az a fajta ember volt, akit Róma szívesen látott
ezeken a posztokon; elannyira, hogy elfogadták végakaratát
is, melyben királyságát három fia, Archelaus, Heródes Fülöp
és Heródes Antipasz között osztotta fel – Júdea ura ez utóbbi
lett. A felosztás nem volt egyértelműen szerencsés, mert Kr.
u. 6-ban közvetlen római felügyelet, egymást követő
prokurátorok irányítása alá kellett helyezni Júdeát, s a
hatvanas években egy katasztrofális lázadás és az azt
követő véres megtorlás után az egész rendszer összeomlott.
Ez a ciklus a következő évszázadban megismétlődött,
mígnem Róma belefáradt a dologba, porig rombolta és
„pogány” városként építette újjá Jeruzsálemet. Palesztina
problémáját soha nem sikerült megoldaniuk.
Mindazonáltal az első évtizedekben, Heródes idején
Róma és a zsidóság kapcsolata nem volt gyümölcstelen.
Ekkorra már jelentős zsidó szórványok éltek elsősorban a
keleti Mediterráneum nagyobb városaiban: Alexandriában,
Antiochiában, Tarszoszban, Epheszoszban stb. – magában
Rómában is népes és gazdag zsidó kolónia élt. A heródesi
évek alatt a diaszpóra virágzott és terjeszkedett. A



birodalom megadta nekik a gazdasági esélyegyenlőséget s
a javak és személyek szabad mozgásának jogát. Jómódú
közösségeket alkottak mindenütt, ahol a rómaiak
biztosították a megbízható stabilitást. Heródes személyében
nagylelkű és nagy hatalmú pártfogóra találtak. Sok zsidó
bizalmatlan volt iránta, s néhányuk – nem érzéki örömöket
hajszoló életmódja és erőszakossága, inkább hellenisztikus
kötődései miatt – nem is volt hajlandó zsidónak elismerni őt,
ám Heródes minden kétséget kizáróan nagylelkűen bánt
velük. Jeruzsálemben újjáépíttette a Templomot; kétszer
akkorára, mint amekkora eredetileg volt. Ez a hatalmas és
nemes vállalkozás Heródes Kr. e. 4-ben bekövetkezett
halálakor még csak félig valósult meg; már Jézus életében
fejezték be az építkezést. A görög hatás alatt álló római
építészet mércéjével mérve is fényűző alkotás a birodalom
egyik turistalátványossága; egy lángolóan eleven és
terjeszkedő vallás impozáns szimbóluma volt. Heródes
ugyanilyen nagylelkűen bánt a diaszpóra zsidóságával is.
Minden nagyobb városban közösségi épületeket adott nekik,
és zsinagógák tucatjait építtette fel; az egyházi
intézmények új típusát, a keresztény bazilikák előképét,
ahol megtarthatták az istentiszteleteket. A birodalom
nagyobb városaiban a zsidó közösségek jólétben és egyre
növekvő hatalomban éltek, sikeresen és magabiztosan. A
római rendszerben igen ritka kiváltságokat élveztek. A
diaszpórában élő zsidók közül sokan már szabad római
polgárok voltak, és Julius Caesar óta minden zsidó
gyülekezési joggal is rendelkezett, vagyis szabadon
találkozhatott a többiekkel, hogy istentiszteleteket tartsanak
és megüljék ünnepeiket; illetve bármilyen társadalmi vagy
jótékonysági tevékenység okán. A rómaiak felismerték a
zsidók vallásos érzéseinek erejét, és gyakorlatilag
felmentették őket az államvallás gyakorlásának



kötelezettsége alól, s a császár imádata helyett lehetőségük
volt áldozatok felajánlásával kifejezni iránta való
tiszteletüket. Ez példa nélküli engedmény volt, csoda, hogy
nem keltett nagyobb tiltakozást. A diaszpóra zsidóságát
azonban nem irigyelték, inkább csodálták, és utánozni
igyekeztek. Ők nem próbáltak visszahúzódni vagy elzárkózni
a környezetük elől; vezető szerepet játszottak a helyi
politikában – kivált Egyiptomban, ahol számuk talán az
egymilliót is meghaladta. Egyesek közülük a császár
szolgálatában csináltak karriert. Voltak köztük olyanok is,
akik odaadóan csodálták a római rendszert, például a
történész Josephus vagy a filozófus Philo. A júdeai zsidók s
főleg a félig zsidó területek, például Júdea lakói szűk
látókörűek, elmaradottak, tudatlanok, fundamentalisták,
kulturálatlanok és idegengyűlölők voltak, a zsidó diaszpóra
ezzel szemben terjeszkedő, gazdag és kozmopolita; jól
alkalmazkodott a római normákhoz és a hellenisztikus
kultúrához; görögül beszélt, művelt volt és nyílt szellemű.
Szembeszökően különböztek a palesztinai zsidóktól is,
mert ők szorgalmasan terjesztették a vallásukat. Általában
véve: a diaszpóra zsidósága lelkesen s nemegyszer
szenvedélyesen igyekezett téríteni. Ebben az időszakban
néhány zsidó legalábbis univerzalista terveket szőtt, s
remélte, hogy Izrael „a pogányokat vezető fényesség” lehet.
Az Ószövetség – vagy Septuaginta – görög átdolgozásában,
amely Alexandriában készült el és széltében használatban
volt a diaszpóra közösségeiben, az eredetitől teljességgel
idegen expanzionista és hitterjesztő felhangok szólaltak
meg. A buzgó megtértek számára minden bizonnyal
rendelkezésre álltak katekizmusok és szertartáskönyvek is,
amelyekből a zsidóknak a pogányok iránti szabadelvűségét
és tágkeblűségét ismerhette meg. Philo is magáévá tette a
hitterjesztés gondolatát, és örvendezve állította: „nincs



egyetlenegy görög vagy barbár város, ahová ne jutott volna
el a szombatnap megtartásának szokása, vagy ahol
ünnepnapokon ne gyújtanának gyertyát, és ne tartanák
tiszteletben az étellel kapcsolatos tilalmainkat.” Ez általában
valóban igaz volt. Bár pontos számokat mondani lehetetlen,
nyilvánvaló, hogy Krisztus idejére a diaszpóra zsidóságának
létszáma – mintegy 4,5:1 arányban – meghaladta a
palesztinaiakét. A birodalomban jelentős számban és
arányban voltak azok, akik valamiképpen a zsidó hithez
kötődtek, kivált Egyiptomban, ahol minden hetedik vagy
nyolcadik lakos volt zsidó, bár jó részük nem faji, csupán
vallási értelemben, és abban sem teljesen; kevesen voltak
közülük körülmetélve, és nem várták el tőlük azt sem, hogy
teljes szigorral tartsák meg a törvényeket. Legtöbbjük
noachida – istenfélő ember – volt. Elismerték és imádták a
zsidók Istenét, és megengedett volt számukra, hogy részt
vegyenek az istentiszteleteken, hogy megismerjék a zsidó
törvényeket és szokásokat – éppúgy, mint a majdani
keresztény katekizmustanulók. Csupán annyi volt a
különbség, hogy tőlük nem várták el, hogy egészen zsidókká
legyenek; megmaradhattak sokféle köztes szint
valamelyikén, ugyanakkor úgy tűnik, a zsidó társadalmi
berendezkedés teljes értékű résztvevői voltak, s ez is
növelte a diaszpóra zsidóságához való tartozás vonzerejét.
A zsidók a maguk régi monoteista hagyományaival igen
sokat kínáltak az egyetlen, szilárd és bizonyos Istent kereső
világnak, és etikájuk bizonyos értelemben még
teológiájuknál is vonzóbb lehetett. Csodálták őket stabil
családi életükért, erkölcsösségükért és
önmegtartóztatásukért; azért, hogy ugyanakkor elkerülték a
cölibátus túlzásait; a szülők és gyermekek közti
mélységesen szeretetteljes kapcsolatért; azért, hogy olyan
különösen értékesnek tartják az emberéletet; hogy



megvetik a lopást, s hogy az üzleti dolgokban oly kínosan
lelkiismeretesek – s még ennél is imponálóbb volt a
közösség jótékonysági rendszere. Szokásuk volt, hogy
Jeruzsálembe, a Templom fenntartására és a szegények
megsegítésére adományokat küldjenek. A heródesi
korszakban, a diaszpóra nagyobb városaiban a szegények,
betegek, özvegyek, árvák, rabok és magatehetetlenek
megsegítésére szintén létrehozták hatékony és bonyolult
jótékonysági szervezeteiket. Intézményeikről széltében
beszéltek, s utánozni is igyekeztek őket; természetesen
ezek lettek a legkorábbi keresztény közösségek példaképei
és a városokban való elterjedésük legfőbb okai. A
keresztény kor hajnalán már minden társadalmi osztályból,
a legmagasabbakból is voltak megtértek: Nero császár
felesége, Poppaea és udvara szinte bizonyosan „istenfélők”
voltak, II. Azates, a Tigris felső folyásánál elterülő Adiabene
királya pedig egész udvartartásával a judaizmus egy fajtáját
vette fel. A zsidóknak a Jeruzsálem eleste előtti időszakban
végzett sikeres térítő tevékenységéről számos szerző,
például Seneca, Tacitus, Suetonius, Horatius és Juvenalis is
tesz említést.
Vajon volt-e igazi esélye annak, hogy a judaizmus
világvallássá lesz egy olyan korban, amely éppen
ilyesvalami után vágyakozott? Vagy másként: vajon a
zsidóság a birodalom vezető vallásává vált volna, ha nem
jelenik meg a számos pozitív vonását magába foglaló és
tőkésítő kereszténység, és nem veszi át térítő szerepét?
Egyes zsidók bizonyára így szerették volna; természetesen
ugyanazok, akik felvették a kereszténységet, amikor ennek
jött el az ideje. A judaizmus azonban semmiképpen sem
lehetett volna világvallás, csak ha mind tanításában, mind
pedig szervezetében bevezetnek bizonyos komoly és
gyötrelmes változásokat. Törzsi eredetének jegyeit nem



csak fogalmi értelemben viselte; a papoknak Áron, a
templom őreinek Lévi, a királyoknak Dávid törzséből
valóknak kellett lenniük és így tovább. Ezeket a szabályokat
nem mindig vették figyelembe, a pontos származás
kérdésében pedig a találgatás, a fantázia vagy a sima csalás
játszotta a főszerepet, nyílt megszegésüket azonban igen
rossz néven vették, s gyakran hosszan elhúzódó erőszakhoz
és széthúzáshoz vezetett. Komoly akadály volt még a
körülmetélés, amellyel kapcsolatban a zsidóság számára
semmiféle kompromisszum nem volt lehetséges; s a sok-sok
nemzedék alatt hihetetlenül sokfelé szerteágazó törvények
bonyolult rendszere. Az óriási terjedelmű és gyakran
áthatolhatatlanul homályos zsidó írások hivatásos és amatőr
palesztinai írástudók és törvénytudók seregeinek adtak
feladatot, ezek aztán egész könyvtárakat töltöttek meg
kommentárjaikkal, és befonták a zsidó világot
kánonjogukkal, amelyben csak úgy hemzsegtek a belső
ellentmondások s az egymást kizáró állítások és
rendelkezések; mindez kiváló alkalmakat kínált a mind
népesebb papságnak, az igaz úton járók elé pedig csapdák
végtelen sorát állította. A térítő misszió végső sikere a
mózesi törvények e labirintusának lerombolására tett
erőfeszítések mértékén és elszántságán múlhatott.
És hol kell, hogy megtorpanjon a folyamat? Vajon nem
kellett volna-e kiterjednie magának a Templomnak a
lerombolására is, hisz ennek, mint a hit földrajzi
tengelyének a puszta létezését szigorúan térben és
történelemben határozták meg, s ily módon tagadták
univerzalitását? A Heródes-féle Templom most diadalmasan
emelkedett a város fölé, és messze hirdette, hogy a
judaizmus csakis a zsidókról és az ő, csakis az ő
történelmükről szól. Más istenek minden különösebb
nehézség nélkül keltek át kelet felől a sivatagon, lehányták



magukról múltjuk minden alkalmatlan, kedvezőtlen vagy
feszélyező maradványát; akcentusukat, szokásaikat s még a
nevüket is. A zsidók Istene azonban még mindig a
Templomban élt és mennydörgött; vért követelt, és meg se
kísérelte, hogy elleplezze primitív, faji eredetét. A heródesi
épület modern volt, elegáns és kifinomult; kerültek bele
bizonyos dekoratív, hellenisztikus elemek – tiltakoztak is
ellene a fundamentalista zsidók, és szüntelenül követelték,
hogy rombolják le az egészet –, de semmi sem rejthette el a
Templom lényegét; az áldozati állatok hihetetlen
tömegeinek rituális lemészárlását, elfogyasztását és
elégetését. Az épület akkora volt, mint egy kisebbfajta
város; papok, őrök és templomszolgák ezreivel. A gyanútlan
látogató számára a zsidó diaszpóra életének nemessége és
kegyessége, az alexandriai zsinagóga gondolatébresztő
szónoklatai és kommentárjai egészen elvesztek a máglyák
füstje, a megrémült állatok bőgése, a patakzó vér, a
vágóhídi bűz: a korabeli jólét által ipari léptékűre
duzzasztott törzsi vallás leplezetlen és leplezhetetlen
gépezetének dübörgése közepette. A művelt rómaiak, akik
ismerték a diaszpóra zsidóságát, nehezen értették meg,
miért találják ellenszenvesnek a zsidókat azok a tisztviselők,
akik csak ünnepi alkalmakkor, fegyveres kísérettel keresték
fel Jeruzsálemet. A diaszpóra liberális, nyitott gondolkodású
zsidóságának hitében megvoltak az univerzális vallás
lehetőségei, ám ezek csak úgy válhattak volna valósággá,
ha ez a hit elszakad barbár gyökereitől – de hát hogy lehet
egy ilyen erős és idegszálakkal ennyire átszőtt köldökzsinórt
elszakítani?
A palesztinai zsidóságnál bizonyos értelemben ugyanez
a probléma és feszültség volt érezhető. A zsidók tisztában
voltak vele, hogy milyen hatalmas dinamizmus rejlik a
hitükben, de azt is tudták, hogy azt a hitet a múlt szinte



elviselhetetlen kötelékei kötik gúzsba és teszik erőtlenné.
Rátermett, szorgalmas, istenfélő emberek voltak, és keserű
csalódottsággal gondoltak szemmel látható
tehetetlenségükre politikai problémáik megoldásában.
Tátongó szakadék húzódott egyfelől vallásos és történelmi
igényeik és helyzetük, másfelől a kedvezőtlen hatalmi
valóság: a kittimnek való alávetettségük között. Vajon nincs
e valami rettenetesen nagy baj azzal a néppel, amelyik
keservesen panaszkodik a római uralom és adóztatás miatt,
de meggyőződése, hogy a birodalom még mindig
elviselhetőbb, mint az a zűrzavar, amit a zsidóknak
maguknak sikerül teremteniük? Vajon a zsidók törekvései és
teljesítményük közti aszimmetriát milyen mértékben
okozták a vallás megtévesztő elemzései és jóslatai? Az ilyen
és más, gyakran feltett kérdések, amelyekre kielégítő válasz
soha nem született, tartották a zsidó világot a folyamatos
alakulás, változás peremén. A zsidó vallás rendkívül instabil
volt, ugyanakkor szinte osztódással szaporodott, s óriási
hiányosságok is voltak benne. Természetfilozófiáját a
görögöktől vette át. Az Ószövetség nem tartalmaz épkézláb
kozmológiát; a zsidók számára az sem teljesen világos, hogy
Isten az emberrel térben és időben milyen kapcsolatban áll.
A Sátán ritkán tette tiszteletét, így őt sem lehetett a bűn
ősokának tartani, és csak igen kevés zsidó tette magáévá a
jó és gonosz egymással szüntelen harcban álló világainak
keleti eredetű gondolatát. Mindannyian elismerték a köztes
létezők, a szigorú hierarchikus rendben sorakozó angyalok
létezését, de voltaképpen nem rendelkeztek elképzeléssel
Isten természete felől. Isten csinálta a dolgokat;
megteremtette és kormányozta a világot, kiválasztotta a
zsidóságot, megszabta a törvényt – az azonban már nem
volt világos, hogy miért létezett, s hogy mik voltak a végső
céljai. Különcnek tűnt, és néha értelmetlennek is. Még



mindenható sem volt, hisz mint bírát, őt magát is kötötték a
saját törvényei. Bizonyos értelemben a törvény volt az isten;
kegyelemnek tehát nem volt a rendszerben helye, s az
ember csak derekasan végzett munkájával válthatta meg
önmagát – Istennel való rokonsága csupán formálisan,
mintegy papíron létezett. Mindez persze még elviselhető is
lett volna, ha a törvény világos és áttekinthető, ám
legnagyobb része nem tételes, írott, csak eseti útmutatást
tartalmazott. A mindennapi életre vonatkozóan nem voltak
előírásai; lehetséges eseteket tárgyalt, s igen bőbeszédűen
– elsősorban és nagyrészt pedig magával a Templommal
foglalkozott. Az egyik fele archaikus volt és érdektelen, a
másik pedig vitatható – tehát elkeseredetten és késhegyig
menően vitatott.
A törvény különböző értelmezései körüli vitákhoz társult
a Makkabeusok utáni szituáció többféle megközelítése is. A
palesztinai zsidó hit nem egységes vallás volt, hanem
szekták sokasága; számuk a töredékes források alapján is
mintegy huszonnégyre tehető.
1
Természetesen minden
szekta monoteista volt, és valamilyen formában elfogadta a
törvényeket, ám ennél tovább nem terjedt a megegyezés. A
szamaritánusok megszakították a kapcsolatot a
Templommal, és létrehozták a saját szentélyüket a Gerizim
hegyen; sokan úgy vélték, hogy nem is zsidók. Az
esszénusok szintén nem ismerték el a Templomot,
ugyanakkor mindenki a legtisztább és legszigorúbb
szektának tartotta őket. Uralkodó ortodoxia nem létezett; a
szent hatalmat nem társították a leginkább elfogadott
elképzeléssel. A prokurátorság idején a főpapságot a római
megszállást támogató szadduceus arisztokrácia tartotta a
kezében. Ez a bonyolult családi szövetségekkel átszőtt
gazdag és konzervatív réteg komoly birtokokkal
rendelkezett, és a római uralmat biztosabb támasznak



tekintette, mint a nemzeti királyságot. Filozófiájukról nem
sokat tudunk, mert a judaizmus a Templom Kr. u. 70-ben
történt lerombolása után erősen egységesült, s a
szadduceus hagyományok nem maradtak fenn. Valószínű
azonban, hogy nem hittek a halál utáni életben, és a
Gondviselésben sem. Vallásuk fogyatékos volt, és sok
tekintetben teljességgel gyakorolhatatlan is, minthogy a
törvényt betű szerint értelmezték, és nem ismerték el, hogy
bármiféle engedményt is kellene tenniük a történelmi
változások nyomán – így nem tettek szert népszerűségre, és
követőkre sem. Voltaképpen egyfajta kollaboráns osztály
voltak; a Templom-dombon székelő, szanhedrinnek nevezett
jeruzsálemi nagytanácson keresztül irányították a helyi
kolóniát. A rómaiak fenntartották a tanács hatalmát, és
szükség esetén erőszakkal is érvényt szereztek a zsidó
törvényeknek, például amikor kizárták a Templomból a
pogányokat. Leveleiket „a jeruzsálemiták uraihoz,
szenátusához és népéhez” címezték, s így a nagyobb
városok választott törvényhozásának rangjával ruházták fel
a szanhedrint, amely ebben az időben nemigen volt több,
mint a prokurátor által kinevezett és bármikor elmozdítható
Annás főpap családi köre – igaz, hetven tagjával; papokkal,
vénekkel, írástudókkal és számos farizeussal akár valamiféle
középosztálybeli néppártnak is lehetett tekinteni. Utóbbiak
hagyományból és kényszerűségből voltak jelen, hisz a
törvénytudók túlnyomó többsége közülük került ki. A két
csoport azonban gyakorlatilag semmiben sem értett egyet;
voltaképpen Krisztus megfeszítése volt az egyetlen dolog,
amelyben a feljegyzések szerint együttműködtek farizeusok
és szadduceusok. A farizeusok többféle tanítást követtek,
ám egyik csoport sem volt Róma-párti; különböző
mértékben, ám nacionalisták voltak, s egyesek közülük
fanatikusak is, és bármikor készek a felkelésre, ha úgy



tetszett, hogy a Szentírás ezt követeli. Josephus úgy beszél
róluk, mint „zsidó pártról, amely látszólag vallásosabb volt a
többieknél, s a törvény magyarázatában is aprólékosabb
gondosságot tanúsított”. Hozzáteszi még, hogy
hagyományaik szerint józanul és ésszerűen magyarázták a
Szentírást – tulajdonképpen kazuisták voltak, és a kánonjog
tudósai. Elutasították a szadduceusok szigorú és defetista
hajthatatlanságát, és hallatlan tudással, találékonysággal
törekedtek megfogalmazni a gyorsan változó társadalomban
lehetséges és betartható törvényeket – a judaizmus
rendszere egyáltalán nem működhetett volna nélkülük.
Szőrszálhasogatásuk természetesen nemegyszer
kedvezőtlen fényben tüntette fel őket, ám empiristák is
voltak; megfontoltak, de barátságosak és emberségesek.
Amikor Jézus azt mondta, hogy a szombat van az emberért,
s nem az ember a szombatért, egy farizeus formulával élt, s
„új parancsolatával” csupán egy liberális farizeus rabbi,
Hillél mondásának magasztosabb változatát fogalmazta
meg. A farizeusok sokan voltak, és jelen voltak mindenütt (a
diaszpórában is); működésük átvérzett a zsidó nép
egészének tevékenységein. Aki a zsidók között élt, annak a
farizeusokhoz is viszonyulnia kellett valamiképp. Tanításuk
sok tekintetben kielégítő volt és szimpatikus. Egyértelműen
állították, hogy van élet a halál után. Az igaz és jó ember
jutalmat nyer. A gonoszra örök bűnhődés vár. A bűnt
természetesen a törvény megszegése jelenti; ezt a terhet a
farizeusok (egy bizonyos határig) igyekeztek könnyíteni,
magyarázni és igazolni, de megszüntetni soha. Úgy tűnt: a
törvény jármát még maga Isten sem távoztathatja el. Az
élet tehát úgyszólván mindennapos, technikai részletek
körül forgó bírósági esetek sorozata volt, amelyek etikai
minőségét nem emelte az a tény, hogy mindent szabad volt,
amit a törvény kifejezetten nem tiltott meg.



Még így is voltak a zsidó társadalomban szekták,
amelyek reménytelenül romlottnak tekintették a
Jeruzsálemben uralkodó papi réteget, és eredeti
tisztaságában kívánták visszaállítani a teokratikus államot.
Az egyik ilyen szekta Cádok főpap leszármazottaiból és Áron
törzséből jött létre a Krisztus előtti 2. század derekán.
Vezetőjük a Templom egy ma már azonosíthatatlan
tisztviselője volt, az Igazságosság Tanítójának nevezték, s
elsősorban az ellen emelt kifogást, hogy nem a papi törzsek
tagjai közül választottak főpapot. Miután kitűzött céljukat
nem sikerült elérniük, elhagyták a Templomot, és
létrehoztak egy új, tiszta vallási központot a Holt-tenger
melletti sivatagban. Az esszénusok szektája Jézus idején
már mintegy százötven éve létezett, s a zsidó vallás fontos
és elismert ágazata, mozgalma volt. Josephus szerint
számuk mintegy négyezerre rúgott (a farizeusok kb.
hatezren voltak), csoportjaik jelen voltak minden zsidó
városban s a szíriai és egyiptomi, valamint a palesztinai
sivatagi településeken. Legfőbb városuk Kumrán volt, itt
körülbelül kétszáz esszénus élt.
Az esszénusok történetének egyik ironikus mozzanata,
hogy a Templom tisztasága iránti törekvésükben egy olyan
teológiai koncepción botlottak el, amely fizikai és földrajzi
értelemben is jelentéktelenné tette magát a Templomot,
ekképpen nyitva utat egy univerzális elképzelés előtt. A
szektát alapító papok rangja öröklődött; szent voltuk a
Templomtól eredt, minthogy ott, a Szentek Szentjében maga
Jahve lakozott, s jelenvalósága – a sechiná – szentsége
koncentrikus körökben, a távolsággal csökkenő intenzitással
terjedt szerteszét. Amikor Kumránba költöztek, hihetetlen
erőfeszítéseket tettek annak érdekében, hogy eredeti
tisztaságukban őrizzék meg helyzetüket és teljesítsék
kötelességeiket. Mintha valóban abban bíztak volna, hogy



ha sikerül megmaradniuk a kiválasztottak legtisztább
kiválasztottjainak, új szövetséget köthetnek még Istennel is.
Mindeközben kínos gonddal ügyeltek a Templom
törvényeire. A Holt-tenger körüli barlangokból előkerült
tekercsekből ismerjük rendszabályaikat, s a rituális tisztaság
érdekében való folytonos mosakodásnak tulajdonított
fontosságról a kumráni lelőhelyen feltalált
vízvezetékrendszer tökéletességéből is képet alkothatunk.
Akárcsak a Templom papjainak, az esszénusok
tisztségviselőinek is különleges ruházatot kellett viselniük,
amelyet szüntelenül mostak és cseréltek; ügyelniük kellett,
hogy semmi tisztátalan dolgot ne érintsenek, és
szertartásos fürdőket kellett venniük. Semmiféle testi
fogyatékosságuk nem lehetett; a Leviticust idézve: „...a
kiben fogyatkozás leend, ne áldozza áldozatul az ő
Istenének kenyerét. Mert senki sem áldozhat, akiben
fogyatkozás van: vagy vak, vagy sánta vagy csonka orrú,
vagy hosszú tagú. Sem az, aki törött lábú vagy törött kezű,
vagy púpos, vagy törpe, vagy szemfájós, vagy viszketeges,
vagy sömörgös, vagy aki megszakadott. Senki, akiben
fogyatkozás van, elő ne álljon Áronnak, a papnak fiai közül,
hogy tűzáldozatot vigyen fel az Úrnak; fogyatkozás van ő
benne, ne álljon elő, hogy megáldozza az ő Istenének
kenyerét.” A gyengék vagy testi hibában szenvedők csak
alacsonyabb rendű feladatokat láthattak el. A kumráni
papok áldást és átkot mondtak, hirdetményeket olvastak fel
– pontosan úgy, mint a Templom papjai.
A kumráni kolostor egyfajta másik Templomként
működött; mintegy ellátta a lényegi feladatokat, amíg amaz
megtisztul, és jogaiba visszaáll. Ám ami ideiglenesnek
indult, új, intézményes jelentőségre tett szert az idők során.
A sivatagba való elvándorlás puszta ténye nyilvánvalóan azt
jelentette, hogy Isten jelenléte nem korlátozódik többé a



jeruzsálemi Templom fizikai területére. Ami Istent „vonzza”
valahová, az sokkal inkább a tiszta lelkű zsidók élete és
imádata, amit az esszénusok szeplőtelen közössége jelent.
Igen, mindenütt templomok emelkednek, ahol esszénusok
gyűlnek össze, feltéve, hogy gondosan megtartják a
tisztálkodási szertartásokat. Ekképpen kimondatott, hogy a
Templom többé nem földrajzi hely és konkrét tégla, hanem
közösség – a Templom spiritualizálódott, szimbólum, az
emberekben élő templom lett. A Templom nem épület,
hanem a hívő emberek sokasága, az egyház maga. Ez a
felfogás egyesült a farizeusok zsinagógájának meglehetősen
különböző, kortárs elképzelésével, vagyis hogy bárhol a
világon épület emelhető, ahol a hívek összegyűlnek, hogy
imádkozzanak és magyarázzák a Szentírást – itt már
egészen közel vagyunk a korai, primitív keresztény
közösségek elgondolásához. Az új, kumráni koncepció
tükröződik Pál szavaiban: „Mert ti az élő Istennek temploma
vagytok... Mivelhogy azért ilyen ígéreteink vannak,
szeretteim, tisztítsuk meg magunkat minden testi és lelki
tisztátalanságtól, Isten félelmében vivén véghez a mi
megszentelésünket” (2Kor 6:16-tól). Vagy ismét, a korinthusi
gyülekezethez: „Nem tudjátok-é, hogy Isten temploma
vagytok, s az Isten lelke lakozik bennetek? Ha valaki az
Isten templomát megrontja, megrontja azt az Isten. Mert az
Istennek temploma szent, ezek vagytok ti” (1Kor 3:16-17).
Az efézusbeliekhez írt levelében Pál az apostolokra és
prófétákra alapozott, mennyei épületről beszél, amelynek
sarokköve Jézus Krisztus, s a későbbi keresztény írók
teljesítik ki a képet, amellyel először a kumráni
tekercsekben találkozunk; Péter így ír róla: „Akihez járulván,
mint élő, az emberektől ugyan megvetett, de Istennél
választott, becses kőhöz, ti magatok is mint élő kövek
épüljetek fel lelki házzá, szent papsággá, hogy lelki



áldozatokkal áldozzatok, amelyek kedvesek Istennek a Jézus
Krisztus által” (1Pét 2:4-5).
A közösség ebben az utolsó fázisban természetesen
nemcsak a Templomot helyettesíti, hanem a papságot és az
áldozatot is. Az esszénusok csak néhány lépést tettek meg
ezen a fontos úton, amely az univerzalizmus felé vezet. A
valóságos, kézzelfogható Templom és a tényleges
állatáldozatok számos tekintetben még mindig uralták
gondolkodásukat. Elvetettek azonban egy másik elképzelést
is, amely később hasznos kiutat kínált az áldozathozatal ősi
koncepciójából. A Templom áldozási gyakorlatából a kumráni
esszénusoknál és másutt is kialakult a kenyér és bor
szakrális elfogyasztása; Kumránban a szertartás helyszíne a
fő gyűlésterem, a Szövetség Terme volt. Tisztálkodási
szertartások előzték meg, a résztvevők különleges ruhákat
öltöttek magukra, az ételt és italt az elnöklő pap
megáldotta, majd, miután először ő maga evett és ivott,
szétosztotta. Az étkezés – úgy tűnik – a Mennyei
Templomban végbemenő tökéletes szertartás földi előképe
volt. Itt tehát már megjelenik a szimbolikus áldozat később
Jézus által is átvett és alkalmazott elképzelése, amely utóbb
lehetővé tette a keresztényeknek, hogy teljes mértékben
szakítsanak a Templom kultuszával és a napi állatáldozással,
s ekképpen kiszabadítsák magukat a zsidó történelem és a
palesztinai földrajz kötelékeiből.
Mindemellett komoly hiba lenne valamiféle Jézus nélküli
kereszténységnek tartani az esszénusok vallásgyakorlatát. A
Templom spiritualizálódásának folyamata – ha lassabban is
a többi zsidó szektánál is végbement. A Makkabeus
időszakban és a Templom lerombolásának idején, Kr. u. 70
ben a törvény fokozatosan kimozdította a Templomot a
vallás fókuszpontjából, a papság befolyása csökkent, s az
írástudók, kiváltképp pedig a farizeusok a nép vezetőivé



váltak – a helyzet mintegy a rabbik korát előlegezte meg. A
korai keresztényeknek – mint látni fogjuk – sokkal nehezebb
volt a Templomtól való függetlenedés, mint az
esszénusoknak. Ráadásul, noha kimutathatók bizonyos,
később keresztényiesült esszénus ideák, számos
elképzelésük merőben különbözött. Sok tekintetben
elmaradott csoport volt: bigott, merev, meggyőződéséhez
gyűlölködés és vérontás árán is ragaszkodott; közösségi
életet élt és közös istent tisztelt, de tagjai, akárcsak más
szegény, alázatos és buzgó hívők, groteszkül és elvi alapon
intoleránsak voltak. Irodalmukban találunk néhány meglepő
és tanulságos himnuszt, de elsősorban fegyelmező célzatú,
sötét és vészjósló dokumentumokat, valamint
szabályzatokat és harci utasításokat; még a római
hadviselés tapasztalatain alapuló, konkrét haditerveket is,
amelyek alapján az esszénus papok végső győzelemre
vezették volna a megtisztult, erős és önmagában bízó
Izraelt. Az esszénusok voltaképpen egy szélsőséges,
apokaliptikus-eszkatologikus szekta tagjai voltak, és várták
közelesen elérkezendő győzelmüket. A Kumránba való
elvonulásukhoz vezető események interpretációja, az egész
zsidó történelem értelmezése, valamint gondosan célzatos
írásmagyarázataik alapvetően fajvédők, erőszakosak és
militarisztikusak. Eszméiket a legszűkebb értelemben vett
kizárólagosság, kirekesztő magatartás jellemzi. Az egyén
nem számít; egyedül a (születésen és faji azonosságon
alapuló) közösség a fontos. Az ellenség Jeruzsálem és annak
romlott papsága – és a hitetlenek mindannyian. Amikor eljön
majd az idő, a Fény Fia, aki az esszénusok közül való lesz,
megvívja harcát a Sötétség Fiaival, akik szövetségben állnak
azokkal, akik nem tartoznak a kiválasztottak közé, s miután
a csatát a haditervnek megfelelően megnyerte, a király
visszakapja trónját, s a megtisztult Izrael úgy él majd, mint



Cádok. Azok a boldogok, akik örökké fognak élni, mind Izrael
fiai lesznek. A rossz zsidók és a hitetlenek elpusztulnak. Ez
hát az emberi történelem tervezete, amelyet Isten
határozott meg, s amelynek hamarosan be kell teljesülnie.
Az esszénusoknak a legkevésbé sem volt világvallás
elképzelésük. Székhelyük és kisebb településeik a
szélsőségesek, fanatikusok, erőszakpártiak és dühöngök
bölcsői voltak. A kumráni ásatások során kiderült, hogy a
kolostor a Kr. u. 66–70 közötti háborúban az ellenállás
centruma volt, s a római sereg lerohanta és felperzselte.
Pusztulása jelzi az esszénusok mint külön szekta
létezésének végét, ami elkerülhetetlen is volt, hiszen a zsidó
politikai és vallási gondolatnak egy olyan áramlatából
táplálkoztak, amely csakis a megsemmisülésbe vezethetett.
Az esszénus kolostorok, csoportok és kis közösségek
azonban többek voltak, mint fanatikusok gyülekezetei. A
kereszténység történetének szempontjából fontos volt, hogy
a zsidó tanítás Jeruzsálemben működő központjától
független kísérleti központokként – voltaképpen vallási
egyetemekként – funkcionáltak. Ultrakonformizmusukban
lényegében nonkonformisták és antinomisták voltak. Egy
kegyes, konformista zsidó, aki belépett egy esszénus
közösségbe, vakbuzgó zelóta lett, vagy ha fanatizmusa
hajtotta az esszénusok közé: remete – megeshetett vele,
hogy újfajta ideákat gondolt ki, vagy felkapott valamely
esszénus gondolatot, amelyet elméletben és gyakorlatban
egyaránt valami radikálisan új irányban fejlesztett tovább.
Az esszénusok mozgalma tehát a maga idején nagyban
hozzájárult a judaizmus alapvető instabilitásához is. A
válság előérzete pedig mindegyre erősödött, s akut fázisába
lépett, amikor Júdea közvetlen római fennhatóság alá, és
ennek megfelelő pénzügyi és adózási helyzetbe került. A
változások sokkal népszerűtlenebbek voltak, mint azt



előzetesen a Róma-pártiak vélték; a számítások szerint a Kr.
u. 1. századi Palesztinában a római és zsidó adók
együttesen a bevételek mintegy huszonöt százalékára
rúgtak, miközben a gazdaság teljesítménye egyes
területeken alig haladta meg a létfenntartáshoz szükséges
minimumot.
Palesztinát tehát vallási-politikai apokalipticizmus itatta
át. Az irredentista politika és a vallásos szélsőségesség
kibogozhatatlanul összekeveredett. Bizonyos mértékig
minden palesztinai zsidó valamiféle messianisztikus
megoldásban reménykedett. A Messiás eljöveteléről
számtalan elképzelés forgott közkézen, ezek azonban csak
részleteikben különböztek egymástól, és mindegyik azon a
meggyőződésen alapult, hogy az idegen elnyomók
kiűzetnek majd, s Izrael fölött egyedül Isten uralkodik. A
rómaiak bírálata tehát végső soron vallásos beszéd volt, s
aki a rituális tisztaság legmagasabb fokához ragaszkodott,
voltaképpen politizált. A Kr. u. 1. század elején a Jordán
völgyében az esszénusok példája nyomán számos
„keresztelő” mozgalom ütötte fel a fejét. Az egész vidéken,
a Genezáreti-tótól egészen a Holt-tengerig nyüzsögtek a
szent különcök és hóbortosok. Sokan közülük Kumránban
éltek, s ott magukba szívták a rituális tisztaság iránti
megszállott törekvést s a szenteltvíz megtisztulásra és
terápiára egyaránt való használatát. Jellemző, hogy Philo a
therapeutae elnevezéssel illeti az esszénusokat; az átlagos
megfigyelő számára ez lehetett tanításuk legszembetűnőbb
és egyben leginkább meglepő aspektusa. Majdnem biztosak
lehetünk abban, hogy Keresztelő Szent János – legalábbis
életének egy szakaszában – esszénus szerzetes volt, és nem
is annyira a kolostor javára tevékenykedett, inkább az eliten
belüli elit szélesebb mozgalma érdekében, amely a külvilág
jobbítására, megtisztítására törekedett, hogy ekképpen



sürgesse az apokaliptikus pillanat eljövetelét, amikor végre
megkezdődik a Sötétség Fiai elleni harc.
A Keresztelő tehát összekötő kapocs – bár a
történelemtudomány fogalmai szerint sajnos nagyon is
gyenge kapocs – a judaizmus reformista és nonkonformista
mozgalmai és maga Jézus Krisztus között. Alakja sok
tekintetben teljességgel titokzatos. Feladata a
kereszténység történetében, hogy a zsidó eszkatológia
szilárd szemléletéhez hozzákapcsolja az esszénus tanítás
egyes elemeit. János nemcsak ijesztő külsejű volt, de
türelmetlen is: a Messiás nem eljövend – itt van! Az
apokalipszis sebesen közeledik; ideje felkészülni és
bűnbánatot tartani. Jézus pedig a megfelelő időben
megjelent és felismertetett. Ez János első – és kétségkívül
igen élénk – felvillanása. Néhány évvel később lesz egy nem
kevésbé eleven másik is, amikor összevész Heródes
Antipaterrel, és elveszíti a fejét. Minden mást homály borít.
A kereszténység történetének második legfontosabb
figurája rejtély marad. A három szinoptikus evangélium – és
a Jánosé legkivált – hangsúlyozza a Keresztelő szerepének
fontosságát Jézus küldetésében. Ő a mozgató, aki
lendületbe hozza az egész történetet. A három szinoptikus
szerző és a János-féle evangélium kompilátora más-más
ismeretanyagot használt fel, de világosan látható, hogy
erőteljes szájhagyomány vagy akár írott dokumentumok
alapján dolgoztak a Keresztelő tevékenységének
taglalásakor. Valahol a forrásaink mögött vagy azok forrásai
mögött létezett valaha a Keresztelő teljes története, amint
azt egy követője vagy tanítványa beszélte el. A legkorábbi
keresztény történészek azonban csak azt hagyták meg, ami
megfelelt a legszigorúbb értelemben vett céljaiknak, s a
többi mára jóvátehetetlenül elveszett. Az egyetlen nem
keresztény forrásunk, Josephus szerint János egy időben



esszénus volt. János tanításáról való számadása szorosan
egybecseng a kumráni szabálygyűjteménnyel, és
természetesen János tényleges megjelenése is közvetlenül
egyezik az esszénus próféciákkal, ahogyan sokban
emlékeztetnek ezekre jövendölései és tanítása is. János
azonban eltávolodott az esszénus gondolkodástól, s abba az
irányba mozdult, amely később a kereszténységgé
kontúrosodott. Keresztelő szertartása az esszénusok
rendszeresen ismételt fürdési rítusaitól eltérően egyszer s
mindenkorra-jellegű volt – noha ezzel éppenséggel nem állt
egyedül. Aztán: János úgy tartotta, hogy Isten minden
bizonnyal – dühödten – beavatkozik majd a történésekbe az
esszénus hadsereg és haditervek segítsége nélkül is.
Mindennél fontosabb ezenfelül, hogy szakított az
esszénusok abszolút kirekesztő szemléletével, amikor azt
tanította, hogy Isten nemcsak a szektát, hanem az egész
zsidó népet részesíti különleges kegyelmében. János nem
volt univerzalista, de valahová arrafelé tartott; röviden
fogalmazva: különc volt, aki egyes esszénus doktrínákat
kiemelt eredeti, szűk, harcias, rasszista és szektariánus
összefüggéseikből, és szélesebb körben kezdte őket
terjeszteni.
Ennek az elemzésnek a logikája szerint a Keresztelő
bizonyos értelemben Jézus tanítója volt, s a tanítvány
továbbfejlesztette és kiterjesztette mesterének tanait – ám
éppen ez az a pont, ahol elfogynak bizonyítékaink, s ami
marad, más irányba mutat. János nem állította, hogy
tanította volna a Messiást; csupán hogy felismerte őt;
elutasított a mester-tanítványi viszonyra vonatkozó minden
feltételezést. Az a tény, hogy Jézust János keresztelte meg,
nem jelent semmiféle alacsonyabbrendűséget,
alávetettséget vagy a nagyobb tudás elismerését. A baj
csak az, hogy nem tudjuk pontosan, mit is tanított János.



Még azt sem tudjuk, hogy volt-e saját, kidolgozott teológiája
vagy kozmológiája; hogy eszkatológiája az
evangéliumokban tükröződő, nyers messianizmusra
korlátozódott-e, vagy – és ez tűnik valószínűbbnek – érett
volt és kifinomult. Nem ismerjük Jézus helyzetéről alkotott
fogalmait; nyilvánvaló, hogy nagyra tartotta őt, de milyen
nagyra? – és ez a kérdés a legfontosabb. Milyen mértékben
tanították egymást – ha egyáltalán? Miért folytatott a
Keresztelő titkos kutatásokat Jézus küldetése felől, amiről
misztikus válaszokat kapott? Ha a Keresztelő halálának
egzotikus történetéről lefosztjuk a romantikus részleteket,
alakját politikailag nagyon is kényes helyen találjuk;
érdekes, hogy Heródes Antipater Jézust sem kedvelte
különösebben. Vajon volt-e a két vallási újító között politikai
kapcsolat?
A Keresztelő felőli ismereteink hiányossága
elkerülhetetlenül elhomályosítja Jézus kivételes voltáról
alkotott képünket is; előbbinek zavarba ejtő történelmi
problémája csak a Jézussal kapcsolatos, még
megválaszolhatatlanabb kérdéseket előlegezi meg. Valós,
történelmi létezése mindenesetre vitán felül áll. Josephus
kb. Kr. u. 93-ban napvilágot látott, más tekintetben oly igen
hasznos A zsidók története című műve ebben az egyben
sajnos gyakorlatilag mit se mond. Josephus hellenizálódott,
Róma-barát zsidó volt; római tábornok és történész, aki
tevékenységéhez császári támogatást kapott. A tőle
kéziratok láncolatán át ránk maradt anyag sokszoros
keresztény ellenőrzésen is elkerülhetetlenül átesett.
Minthogy Josephus erősen ellenezte a zsidó irredentizmust
vagy bármely szektariánus mozgalmat, amely a
hatóságoknak nehézségeket okozott, nyilvánvaló, hogy
bizonyos mértékig keresztényellenes is lehetett – ez a
vonulat azonban kiretusáltatott. Említést tesz arról, hogyan



ölette meg Ananiás az igazságszolgáltatás leple alatt
Jakabot, akit „a Krisztusnak nevezett Jézus” atyjafiának
nevez; s az említésből arra lehet következtetni, hogy
korábban már beszámolt Jézusról és küldetéséről. Ami
azonban ránk maradt, csupán egyetlen részlet, amely bölcs
embernek írja le Jézust, az igazság hívének, akit követői
szerettek; ezenkívül elfogadja a csodákat, a feltámadást, és
erőteljes utalást tesz Jézus isteni természetére is. Ez a
részlet nyilvánvalóan csak egy nem túl ügyes, későbbi,
keresztény betoldás; hogy Josephus valójában mit írt, nem
tudható, s a rekonstruálásra tett eddigi kísérletek
eredményeit nem fogadta egyöntetű elismerés. Josephus
szövegéből annyi következtethető ki, hogy Jézus egy
messianisztikus elképzeléseket valló szekta tagja volt, s a
birodalom számára kellemetlen követőinek népes tábora
halála után is fennmaradt. Ez a megítélés tükröződik más,
nem keresztény forrásokban is, amelyek – ha nincsenek is
túl sokan – Jézus történelmi valóságosságát támasztják alá.
Tacitus, amikor az Évkönyvekben a 64-es római tűzvészről ír,
említést tesz a kereszténység „gyűlöletes babonájáról”,
Krisztusról, a szekta alapítójáról, valamint Tiberius császár
uralkodása és Poncius Pilátus helytartósága idején történt
megfeszíttetéséről – noha nem világos, hogy értesülése
hivatalos vagy keresztény forrásokból származik-e. Ifjabb
Plinius 112-ben írta, hogy a szekta Krisztust mint Istent
dicsőíti, és nem hajlandó káromolni őt; ilyet csak az
istentagadók tesznek. Az első, Suetoniustól származó utalás
– ami egyben arra is utal, hogy a keresztényekről már
Claudius idején (Kr. u. 41–54) is tudomással bírtak Rómában
– sajnálatosan elferdült; azt írja, hogy a zsidókat kiűzték
Rómából, mert Chrestus uszítására szüntelenül lázadoztak.
Vajon azt hitte, hogy Chrestus az ő jelenében élő személy?
Mindenesetre ő és a kereszténység korai szakaszáról



tájékoztató minden forrás úgy kezeli Jézust, mint valós,
eleven, történelmi figurát.
A kora keresztény források felé fordulva a tudományos
ellentmondások rémítő seregével találkozunk. Mindegyik
sokkal inkább evangéliumhirdetés vagy teológia, semmint
történelem, még akkor is, ha – mint Lukács – a történetíró
stílusát alkalmazzák, és világi kronológia szerint ismertetik
Jézus életét. Ráadásul, mielőtt írásban rögzítették volna,
minden dokumentumnak hosszú előtörténete volt.
Értékelésük komoly fejtörést okozott a körültekintő
keresztényeknek a 2. század első évtizedeiben, és
feltehetőleg már korábban is. A zavarodottság és találgatás
voltaképpen akkor kezdődött, amikor keresztényeknek
egynél több – írott vagy szóbeli – forrásból sikerült a
történtekről értesülniük, és mind gyakoribb lett az 1. század
vége felé, mert a Kr. u. 60 és 80 között megjelent első írásos
beszámolók után még sokáig forogtak közszájon a
mendemondák, és csak jócskán a 2. században rögzítették
őket. A kanonizált dokumentumok (kivéve azokat,
amelyeket utólag minősítettek apokrifnak) ekképpen
átfedésben vannak az egyházatyák legelső írásaival. A korai
egyház e produktumait elszennyezik a gyülekezeten belüli
viták, az evangelizációs motiváció, a szóban megformált
misztikus fogalmak írásba foglalásának nehézségei s a
számtalan nyelvi és fordítási kelepce is. A négy kanonizált
evangéliumot például terjesztették, de nem feltétlenül írott
formában, és nem mindig a köznapi görög nyelven; Máté
evangéliumát szinte bizonyosan héberből fordították, de
mind a négyet arameusul gondolták ki, vagy átiratai
arameus történeteknek, amelyek héber és kisebb
mértékben hellén vagy hellenizálódott koncepciókon
alapulnak. A félreértések lehetősége szinte végtelen. Még
azt sem tételezhetjük fel, hogy az általunk ismert



evangéliumokban egyáltalán tükröződik a legkorábbi, íratlan
hagyomány. Lukács evangéliumának előszava egyértelművé
teszi, hogy a szöveg korábbi írásos forrásokra támaszkodik,
amelyek pedig a szemtanúk beszámolóin alapszanak;
Lukács tehát a két emberöltőn végighúzódó lánc harmadik
vagy legfeljebb a negyedik szeme. A témát kommentáló
első keresztény Papiasz volt, a 2. század első évtizedeiben
virágzó Hierapolisz püspöke. A 4. századi történész,
Euszebiosz, Caesarea püspöke, akinek kompilációjában
Papiasz műve is fennmaradt, ingerülten jegyzi meg:
„Egyértelmű, hogy igen szerény intellektus volt.” E tárgyban
azonban legalábbis megértett valamit: „...ha valaha valaki
érkezne, aki a régiek tanítványa volt, aziránt érdeklődnék
tőle, mit mondtak ők: mit mondott András, vagy Péter,
Fülöp, Tamás vagy Jakab, János vagy Máté, vagy bárki az Úr
tanítványai közül; mit mondott Arisztion, vagy az idősebb
János, akik az Ő tanítványai voltak. Mert úgy vélem, nem
lehet annyi haszon a könyvekből, mint az eleven és időtálló
emberi hang szavaiból.” A kanonizált evangéliumok
szerzősége és összeállításuk módja Papiasz idejében már
valóban nehezen volt megállapítható; hogy mit akart
mondani Mátéról és Márkról, csak ködös szájhagyomány.
Hasznos utalást tesz azonban arra, hogy a szájhagyomány
kelepcéktől kevésbé zsúfolt láncolata az adott fázisban
hitelesebb, mint az, ami írásba foglaltatott. Irenaeus, Lyon
püspöke a 2. század végén azt írja, hogy a
szájhagyományban hozzáférhető anyag véglegesen
elveszettnek tekintendő. Bizalmát teljes hittel a kánoni
szövegbe fekteti, de amit felbukkanásukról és
szerzőségükről ír, az – legalábbis jelentős részben
nyilvánvaló képtelenség. Röviden: a 2. század végére egy
Irenaeushoz hasonló, jól tájékozott egyházi személy, akinek
hivatala, hogy elfojtsa az eretnekséget és megszilárdítsa az



igaz hitet, nem tudott többet az evangéliumok eredetéről,
mint mi, sőt még annyit sem.
A lehangoló tényt egy pillanatra sem szabad
elfelejtenünk: még a Jézushoz időben igen közel eső figurák
is tökéletesen tudatlanok és tájékozatlanok. A legkorábbi
keresztény dokumentum Pálnak a thessalonikabeliekhez írt
első levele, amely feltehetően Kr. u. 51-ben keletkezett. Pál
az 1. század ötvenes éveiben és a hatvanas évek elején
tevékenykedett; hitelesnek tekinthető levelei (a
Rómabeliekhez; a Korinthusbeliekhez I., II.; a
Galátziabeliekhez; a Filippibeliekhez; a
Thessalonikabeliekhez I. és Filemonhoz) bizonyosságokon
építkező, szókimondó, lényegre törő dokumentumok; nem
szájhagyományon alapulnak, és szerkesztettségük is
minimális – némelyik írásos, szerkesztett formában
bizonyára közkézen forgott már Pál életében is. Pál Jézus
első tanúságtevője; minden történelmi kutatás kezdőköve; ő
állt a valóságos, eleven Messiáshoz a legközelebb. Krisztus
halála (Kr. u. kb. 30–35) és Pálnak a kereszténységgel való
első találkozása között mindazonáltal ott tátong egy
áthidalhatatlan időszakadék, mert noha Pál István vértanú
halálakor Jeruzsálemben volt, onnan csak két évvel később
tért vissza keresztényként. Ez a kronológiai űr éppen
elegendő volt ahhoz, hogy a feltámadás ténye elködösítsen
mindent, ami Jézussal mint történelmi személlyel
kapcsolatos, s Jézust, akit ismertek, e felől az esemény felől
építsék fel újra emlékezetükben az emberek. Pál már későn
ért oda; az igazság kútja eliszaposodott. Bár azóta közel
kétezer év telt el, valószínű, hogy mi többet tudunk a
történelmi Jézusról, mint amennyit ő. Ez az oka annak, hogy
Pál, az igazság megszállottja Jézusról, az emberről oly igen
keveset beszél. Annyit mond csak, hogy zsidó férfi volt, a
törvény szülötte, Dávid házából való, elárulták,



megfeszítették, eltemették, s hogy feltámadott. Hallgatását
– voltaképpen tudatlanságát, s a valódi történések felőli
bizonytalanságát – egy megjegyzéssel igazolja (2Kor 5:16):
„Azért mi ezentúl senkit sem ismerünk test szerint; sőt ha
ismertük is Krisztust test szerint, de már többé nem
ismerjük.” Nem állíthatja, hogy a valóságos Jézus tanítványa
lett volna, ellenkezőleg: ő a felemelkedő Úr felhatalmazott
apostola. Az ő Jézusa Isten fia, a mindenek fölött való és az
örökkön létező, aki elfogadta egy „szolgája” alakját, hogy
emberré válhasson és betölthesse az áldozat szerepét. Jézus
életének a Pál szigorúan teológiai céljainak is megfelelő
részletei Jézus ember voltának és megfeszíttetésének
bizonyságai. Azt is meg kell mutatnia – és teszi ezt hatásos
részletességgel –, hogy Krisztus ismét eljött, és megjelent
sokaknak, többek közt neki, Pálnak is. Pál itt történésszé és
szemtanúvá lesz; ő az első dokumentált bizonysága annak,
hogy az első keresztények hitték: Krisztus feltámadt a
halálból, s a földön, az emberek közt járt megint.
Pál hiteles levelei tehát a legszigorúbb értelemben véve
a legelső forrásaink. Természetesen nem mennek
túlságosan messzire. Pál feltehetően nem rendelkezett
írásos keresztény dokumentumokkal, noha életének vége
felé már forgalomban voltak primitív kéziratok. Ahol
tényeket ismertet, közvetlenül adja elő, amit látott, hallott,
vagy amit hitt; torzító szerkesztői lencse hatása nem
érvényesül, s nem tátong az igazságot kikezdő, nemzedéki
szakadék a szóbeli és az írott előadás között. A kanonizált
evangéliumokkal már másként áll a dolog. Noha úgy tálalják
őket, mint történelmi beszámolókat, eredetük sokféle, és
valóságtartalmuk is változó. Kiindulópontjuk minden
valószínűség szerint Jézus erőfeszítése, hogy követőit
tanítókká nevelje – azt parancsolta nekik, hogy kívülről
mondják a prédikációk legfontosabb részeit. A folyamat,



amely Jézus halálával megszakadt, még intenzívebben
folytatódott feltámadása után, s a hangsúly szenvedéseinek
elősorolására tolódott el, ami nemcsak mind cizelláltabb
formában, folyamatos evangéliumi történetként volt
használatos, hanem ez lett a legkorábbi liturgiák
vezérfonala is. A második legfontosabb elem az volt, amit
ma hegyi beszédnek nevezünk; ez – úgy tűnik – szintén igen
korán öltött rögzített, végleges formát – a tanítványok
bizonyára megjegyezték, amit Jézus az embereknek beszélt.
Jézus egyes mondásait fel is jegyezték, később pedig
csoportokba, egész kötetekbe is gyűjtötték. Papiasz említést
tesz egy bizonyos „jóslatok könyvéről”, amely minden
bizonnyal Jézus szavainak egyik ilyen gyűjteménye, és (Pál
levelei után) a második legrégebbi keresztény kézirat.
Aztán, a Kr. u. hatvanas években, az első keresztény
nemzedék, a valódi szemtanúk fokozatos kihalása, majd a
jeruzsálemi közösséget szétszóró háborúk és üldöztetés
után sürgetően szükségessé vált, hogy biztonságosan
időtálló formában rögzítsék Jézus tanításait. A Péter
kíséretéhez tartozó Márké az első irodalmi formában
megfogalmazott evangélium. Papiasz egy megjegyzéséből
arra következtethetünk, hogy Márk követte Pétert hittérítő
útján, s élete vége felé a köznyelvi görögre fordította annak
arameusul mondott prédikációit. Nem sokkal Péter halála
után megírt evangéliuma komoly erőfeszítés annak
érdekében, hogy számos, különböző elemet ésszerű,
időrendes elbeszéléssé rendezzen, amely összeházasítja az
eseményeket és a teológiát, s összhangba hozza őket a
Szentírás jövendöléseivel. Művében erőteljesen tükröződik a
szájhagyomány – a szándékos ismétlések és a szimmetrikus
kompozíció –, valamint a népszerű mesemondók hatása is.
Anyagának írásba rögzítésekor bizonyos görög mintákat
követett, és Arisztotelész Poétikájának irodalmi tanítását is



minden bizonnyal megszívlelte. Mindenesetre
olyasvalamivel próbálkozott, amit őelőtte még senki sem
csinált, s nemcsak mint gyakorlatlan írónak kellett
nehézségekkel megküzdenie, hanem mint amatőr
teológusnak is, aki megpróbál továbbadni egy, a legkevésbé
sem világos szavú Pétertől származó, bonyolult üzenetet.
Gyakran nem is próbálja megoldani az érthetőség
problémáját, és szüntelenül a titokzatosság, a titkolózás
motívuma mögé búvik. Állítja, hogy az apostolok és a
tanítványok nem mindig értették, mit is akar mondani Jézus,
s ezzel azt sugallja, hogy egész működése során sem
személyét, sem üzenetét nem értették meg teljesen; bár
egyes követői nagyobb mértékben fogták fel szavainak
jelentését, mint a többiek – és valóban: Jézus részben
csakugyan nem a széles közönségnek szánta tanításait.
Márk evangéliuma ezért inkább a titkos epifániák, az isteni
manifesztáció misztikus felvillanásainak könyve, mintsem
Jézus Krisztus csodájának koherens ismertetése és
magyarázata. A szöveget a korai időszakban sok helyen
megváltoztatták, és többszörösen kiegészítették – jó és
rossz okokból egyaránt –, és a tévelygéseikre igazolást
kereső, első hereziarkák kedvenc forrásmunkája lett.
Máté és Lukács egymástól teljességgel függetlenül
alkották meg saját beszámolójukat. Nyilvánvaló, hogy
Márkot sem általánosságban, sem pedig saját, külön
érdeklődési területük tekintetében sem találták kielégítőnek
– Lukács a páli, pogány misszióhoz, Máté pedig a Jakab
meggyilkolása és Péter távozása utáni jeruzsálemi zsidó
egyház maradványaihoz tartozott. Mindketten nyilvánvalóan
felhasználták Márk művét – noha feltehetően annak igen
pontatlan másolatait – munkájukhoz, és bizonyosan voltak
más forrásaik is, amelyeket a modern tudósok „Q”-nak
neveznek; ez jelentheti éppen a Papiasz által említett



orákulumokat is, de voltaképpen jelent minden, Lukács és
Máté számára hozzáférhető, nem márki anyagot
együttesen. E szinoptikus evangéliumok ráadásul mind az
ellentmondásokban bővelkedő szájhagyomány miazmájából
emelkedtek ki; még az is lehetséges, hogy a márki szöveg
maga is a mátéinak egy még korábbi, héber nyelvű
változatából származik – ez összhangban állna a korai
egyház (és néhány mai katolikus tudós) azon
meggyőződésével, hogy Máté evangéliuma az első a
szinoptikusok közül. A Jánosnak tulajdonított evangéliumnak
nincs kimutatható kapcsolata a szinoptikusokkal, bár
természetesen ugyanabból a zavaros szájhagyományból
származik. Ez sokkal inkább teológiai értekezés, semmint
történeti beszámoló, és kapcsolatokat mutat mind Pál
leveleivel, mind pedig a zsidó apokaliptikus
hagyományokkal. Erősen szerkesztett, amint azt a befejező
rész is nyilvánvalóvá teszi, ezenfelül pedig feltűnőek a korai
kézirattal való babrálás nyomai – beszúrások stb. –, és a
sima, egyszerű keveredés; az ötödik résznek a hatodik után
kellene következnie, az utolsó, a huszonegyedik rész pedig
egyértelműen utólagos hozzátétel.
Mindeme fogyatékosságok csak fokozzák az értékelés
nehézségeit. A négy evangélium – minthogy vagy 1900 éve
írásos dokumentumok – megsínylette a sokszoros kézi
másolást. A tudósoknak és teológusoknak a kereszténység
történetének túlnyomó részében romlott, kései kéziratokat
kellett használniuk; sokuk még csak fel sem ismerte ennek
veszélyeit. Kevés középkori másoló tett bármiféle
erőfeszítést, hogy munkájához ókori mintát használjon; ez
már főleg a reneszánsz törekvése volt – még Erazmus és
Robert Étienne görög Újszövetsége (1516 és 1551) is a
megszámlálhatatlanul sok, felhalmozódott hibát tartalmazó
középkori forrásokon alapul. Csak lassacskán tünedeztek fel



a korábbi kéziratok. 1581-ben Béza Tivadar találta meg a
Béza-kódexnek nevezett, görög-latin kéziratot; 1628-ban
került Nyugat-Európába az egész Bibliát tartalmazó
Alexandrinus, ezt követte egy hiányos, 5. századi kódex, az
Ephraemi Rescriptus, és ennél is fontosabb két 4. századi
kódex, a Vaticanus és a Sinaiticus felfedezése a 19.
században. Ez nem visz távolabbra a múltba Jeromos és
Ágoston idejénél, s még mindig marad egy jókora,
háromszáz évnyi űr. A legkorábbi kéziratok sajnos nem
kódex forrnájúak voltak, vagyis nem pergamenre készültek,
és nem kötötték őket bőrbe; anyaguk a nagyon is
sérülékeny papirusz volt. Töredékekben is csak a száraz
egyiptomi éghajlat alatt maradtak fenn: itt az utóbbi
években, ókori szemétlerakat-feltárásokon találtak néhány
3., sőt egy-két 2. századbeli darabot. A legrégibb – egy tíz
tizenkét négyzetcentiméternyi papirusz, melynek mindkét
oldalán János evangéliumának tizennyolcadik fejezetéből
olvashatók részletek – a 2. század elejéről származik; eddig
még nem került elő az 1. századból való töredék. Az
újszövetségi szövegek emez igen korai változatai
kiegészülhetnek egyes korai, olykor a 2. századi patrisztikus
kéziratokból származó bibliai idézetekből, és egyházi
leckekönyvekből, amelyek, noha maguk késeiek, igen régi
szövegeken alapszanak. Mindenesetre: ma mintegy 4700
jelentős kézirat áll rendelkezésünkre, s legalább százezer
idézet az egyházatyáktól, vagy rájuk vonatkozó utalás.
Az emlékek ily tömegének a tökéletesen hiteles szöveg
felkutatása érdekében végzett elemzése minden bizonnyal
önmaga célját meghiúsító folyamat. A kutatás egy ponton
túl már ugyanannyi problémát állít fel, mint amennyit
megold, ha tehát alapvető fontosságú, 1. századi
szövegekre bukkannánk, félő, hogy ez nemhogy nem
csökkentené, hanem növelné a bizonytalanságot. A modern



eszközök – például a számítógép – csak korlátozott
segítséget nyújtanak. Egyes módosulások jó biztonsággal
azonosíthatók. Márk evangéliumának vége (16:9-20) nem
autentikus. Ugyanígy: a házasságtörő asszony története,
amely meglehetősen lehorgonyzatlanul lebeg a János
evangélium szövegében, a 4. század vége előtt semelyik
kéziratban sem bukkan elő. A kutatók felfedezték egy vagy
két kirívó esetét annak, ahogyan a korai egyház az
Újszövetséggel babrálva „visszadatálta” teológiai
elképzeléseit. Így János első levelének a Szentháromsággal
kapcsolatos részei, amelyek nyíltan kimondják, amire más
szövegek csak céloznak, eredetileg így hangzottak: „Mert
hárman vannak, a kik bizonyosságot tesznek, a Lélek, a víz
és a vér; és ez a három is egy” – ezt a 4. században így
változtatták meg: „Mert hárman vannak, a kik
bizonyosságot tesznek a földön, a Lélek, a víz és a vér; és ez
a három a Jézus Krisztusban egy. És hárman vannak, akik
bizonyosságot tesznek a mennyben, az Atya, az Ige és a
Szent Lélek, és ez a három egy.”
Ezek a nyilvánvaló hamisítások nem tekinthetők
szándékos csalásoknak, amelyeket az igazság
elhomályosításának vagy elferdítésének szándékával
követtek volna el. Felbukkannak a kereszténység
történetének minden korszakában a reneszánszig s még
azután is; alapjuk a dokumentált bizonyság számunkra már
teljességgel idegen értelmezése volt. Egy lelkiismeretes
írástudó, aki tiszta szívéből hitt a Szentháromságban, úgy
vélhette: puszta véletlen vagy figyelmetlenség, hogy János
első levelében nem szerepel nyílt, konkrét formában, s akár
kötelességének is érezhette, hogy korrigálja a hibát. Hiszen
alkotómunkát végzett, és csakis az igazság érdekében! Ha
egy-egy efféle rárakódás elegendően kései, a kutatók hamar
észreveszik és lenyesegetik, ám minél korábbiak, annál



nehezebb őket azonosítani, és egy bizonyos ponton túl,
amely valahol a 2. század közepén helyezkedik el, már
semmilyen módon nem lehet megtisztogatni a szövegeket.
Ráadásul: ha történetesen rendelkeznénk az evangéliumok
tökéletesen romlatlan, eredeti szövegével, abból sem
lehetne kiszűrni a maguk az evangélisták által, az „építő
igazság” érdekében tett erőfeszítések eredményeit. Ez
akkor a legkézenfekvőbb, amikor az ószövetségi
próféciákhoz igyekszenek igazítani, idomítani Jézus életének
eseményeit – ilyenkor nagyon óvatosnak kell lennünk, hisz a
hamisítás és hozzáköltés erős kísértése egészen
nyilvánvaló. Szerencsére az igen sokféle forrásból származó
négy evangéliumi beszámolóval is rendelkezünk, s ezek
kiáltó ellentmondásai is jelzik, mennyire kétséges, hogy mi
az igaz. A legbizonytalanabb Jézus háttere: Dávid házából
való származását, amely elengedhetetlenül szükséges a
szerepéhez, Józsefen keresztül vezetik le, ez pedig
tökéletesen összeegyeztethetetlen a szűztől születés
elképzelésével vagy tényével. Komoly problémák adódnak
Jézus útjait s legkivált jeruzsálemi látogatását vagy
látogatásait illetően, és az utolsó vacsoráról szóló különböző
beszámolók is nehezen összebékíthetők.
Mindez nem okozna különösebb nehézséget, ha a jézusi
tanítás lényege minden kánoni forrásból összefüggően és
egybecsengően rajzolódna ki. Így kellene lennie, minthogy
az evangéliumok magva – Jézus halálának és
feltámadásának ténye, s amit ezekkel kapcsolatban
mondott – a szájhagyomány és szóbeszéd kikristályosodott
formája volt. Ám még ezeken az alapvető, központi
területeken is komoly bizonytalanságokkal és nyilvánvaló
ellentmondásokkal találkozunk. Ha pedig lecsupaszítjuk a
Jézusról alkotott képünket, és csak azt hagyjuk meg belőle,
amihez nem fér semmiféle kétség vagy ellenvetés, csupán



egy szinte jelentéktelen és érdektelen figuránk marad. Ez a
„maradék” Jézus történeteket mesélt, bölcsességeket
mondott, s végül egy szertartáson emlékeztek meg róla a
hívei – ez a változat teljességgel elfogadhatatlan, hisz a
kereszténység felívelésére nem ad semmiféle
magyarázatot. A magyarázathoz egy rendkívüli Jézus
létezését kell feltételeznünk, aki rendkívüli dolgokat
cselekedett. A jelenség felől vissza kell tapogatóznunk
annak kiváltója felé. Férfiak és asszonyok vad lelkesedéssel
kezdték hirdetni a jézusi tanítást, mert hitték, hogy Jézus
visszatért a halálból, s ezzel számukra is lehetővé tette s
erőt is adott hozzá, hogy így tegyenek. Erőfeszítéseik
természetesen fogyatékosak voltak, hisz – Jézus útmutatása
ellenére – nem emlékeztek pontosan vagy helyes
összefüggésben a szavaira s azok lényegére, s nem is voltak
megfelelően képzett teológusok, szónokok – még csak
tanult emberek se igen. Ezenfelül pedig – és ez a
legfontosabb – a tanítást, amit Jézus adott nekik, rendkívül
nehéz volt megérteni és továbbadni is. E tényezők pedig
mind rajta hagyták nyomaikat az evangéliumokon, és ezek
magyarázzák tökéletlenségeiket, hisz ezek csupán leírt
formái annak, amit a keresztények első és második
nemzedéke hitt és tanított.
Röviden tehát: el kell vetnünk a gondolatot, hogy Jézus
valamiféle hétköznapi figura lehetett. Tettei és szándékai
igen összetettek voltak, és olyasvalamit tanított, amit igen
nehéz volt felfogni. Rendkívül színes volt a vallási háttér is,
amelyből kiemelkedett. A hellenisztikus világ folyamatosan
haladt a monoteizmus felé, ám egyfajta dualisztikus
kötöttséggel, amely a jó és rossz egymással szemben álló
erőinek létét tételezte fel. A zsidó világ ezenfelül a politikai
helyzet okozta válsággal küszködött. A felmerülő,
lehetséges megoldások mindegyike szorosan a korhoz, a



helyhez vagy az adott rasszhoz kapcsolódott. Hogyan lett
volna lehetséges úgy felfedni Isten szándékait, hogy
mindenki és örökre megértse azokat? És ugyanígy: hogyan
tartalmazhatna egy megoldás olyan elemeket, amelyek a
sokfajta és sokféle vérmérsékletű ember számára, a
különböző rasszok és különböző korok számára egyaránt
tartalmasak és kézzelfoghatók; amelyeket megért és
elfogad a tevékeny, a harcias, a doktriner, az aszkéta, az
engedelmes, a tétlen, a kötekedő, a tudós és az együgyű?
Hogyan lehetne gyors és azonnali, egyben pedig az
örökkévalóságig értékes és használható? Hogyan hozhatná
létre az emberek elméjében az Istennel való, nyilvános és
kollektív s ugyanakkor benső és meghitt találkozást?
Hogyan egyesíthetné a szigorú igazságosságon alapuló
etikai követelményeket és a mindaddig példátlan
nagylelkűség és megbocsátás ígéretét? És mindez csak
néhány példa a Jézus előtt tornyosuló evangéliumi
problémák közül. Ráadásul mindezeket a problémákat egy
előre elrendelt történelmi eseménysor szorításában kellett
megoldania, amely eseményeket sejteni igen, de megjósolni
nem lehetett, s amelyek szükségszerű bekövetkezése
elkerülhetetlenül véget vetett a küldetésének.
Jézus tanítása tehát felvillanó képsorozat; sokkal inkább
meglátások, megérzések sokasága, mintsem valamely
doktrína törvényei. Igényli és provokálja a kommentárt,
értelmezést, magyarázatot, részletezést s a konstruktív
érvelést, és a legkülönbözőbb irányú kutatásoknak kínál
kiindulást. Nem summa theologica – vagy éppen ethica –,
hanem bázis, amelyről kiindulva végtelen számú effajta
summázat összeállítható; egy új, vitázó, felfedező és
kísérletező vallás alapzata. Radikális elemeit
kiegyensúlyozzák konzervatív minőségei; jellemzője a
törvénytisztelet és ellentmondás állandó keveredése, s hogy



a hangsúly hol ide, hol pedig oda tolódik a szigorúság és
harciasság s a belenyugvás és a szenvedés elfogadása
között. A változatok némelyike tükrözi a tanítványok elemi
zavarodottságát, s az evangéliumok szerkesztőiét is, akik
örökölték visszaemlékezéseiket. A zöm azonban lényegében
őrzi Jézus eredeti, univerzalista álláspontját: az a csoda,
hogy a küldetés mögött kirajzolódó személyiség képe a
legkisebb mértékben sem töredékes, hanem mindvégig
koherens és önazonos. Jézusnak sikerül, hogy mindenki
számára minden legyen, és mindeközben megmaradjon
önmaga.
Ezt az összetett és kifinomult műveletet egy
veszedelmekkel és csapdákkal teli politikai valóságban
kellett végrehajtani. Jézusnak újfajta elmélete volt – a
szeretet általi megváltás –, de ezt bizonyos mértékig a régi
minták megreformálásának kellett álcáznia. Zsidóknak
prédikált, tehát a hagyományos zsidó formák
alkalmazásával kellett elővezetnie az új koncepciót.
Törekedett rá, hogy meghódítsa az ortodoxiát, de anélkül,
hogy univerzalizmusából engednie kellene.
Szembehelyezkedett a helyi hatalommal, amikor működése
során számolt a kiközösítettekkel, a számkivetettekkel is,
ezért távolodnia kellett a Templomtól és a Törvénytől,
miközben a lehetőségekhez mérten elkerülnie az
istenkáromlás, a szentségtörés vádjait. Aztán ott volt a saját
kilétének felfedése is; ez csak fokozatosan, apránként volt
lehetséges, és a dolog mindvégig kissé homályos és
kétértelmű maradt. Személye tekintélyt, felsőbbrendűséget
sugárzott; kezdettől fogva ez volt az első, ami feltűnt rajta
mindenkinek. Ámde miféle tekintélyt? Igyekezett
nyilvánvalóvá tenni, hogy ő nem valamiféle főpap, aki az
idegen megszállóval szemben katonai szerepre és
feladatokra vállalkozott. Ebben az értelemben nem volt



Messiás. Másfelől: nem egyszerűen a szenvedést és
áldozathozatalt hirdette; azért jött, hogy egy újfajta
királyság megalapítója legyen, s elhozza a boldogság és
reménység üzenetét. Vajon hogyan értesse meg, hogy
győzelméhez halálán keresztül vezet az út? Ez a gondolat a
régi világszemlélet – és bármely világszemlélet – tetszését
aligha nyerhette el.
Aztán ott volt a fő paradoxon; hogy küldetése csak a
kudarc árán és azon keresztül teljesedik ki és érvényesül.
Sokan képtelenek voltak elfogadni vagy követni őt. Még
családja is elfordult tőle, legalábbis egy időre bizonyosan.
Szülőföldje megtagadta. Tanítása több városban is teljesen
hatástalan maradt. Volt, ahol nem tudott csodát tenni.
Másutt keltett némi figyelmet, de aztán hamarosan
elfelejtették megint. Számosan ellene fordultak, és még
ennél is többen voltak azok, akik egyszerűen kinevették, és
kézlegyintéssel intézték el vallási gondolatait. Képes volt
híveket gyűjteni maga köré, de ugyanilyen könnyen lehetett
dühös tömegeket toborozni ellene. Amikor nyíltan kezdett
tevékenykedni a Templomban, gyanússá vált mind a
rómaiak, mind pedig a zsidó hatóságok előtt. Elutasította,
hogy nyílt, világos formában fejezze ki állításait; emiatt
megnehezteltek rá, és nem csak az ellenségei. Követői soha
nem bíztak meg benne teljesen, és olykor nagyon is vegyes
érzésekkel fordultak az egész vállalkozás felé. Mi a csudába
is keverték ők bele magukat? Egy utalás szerint Júdás
árulását nem is annyira a kapzsiság motiválta
kézenfekvően kínálkozó kis apostoli csúsztatás –, hanem a
hirtelen rémület, hogy voltaképpen talán a vallás
ellenségének szolgálatában áll.
Perének és megfeszítésének idejére Jézusnak sikerült
létrehoznia maga ellen egy egészen valószínűtlen s
mindaddig példa nélkül álló szövetséget a rómaiak, a



szadduceusok, a farizeusok és maga Heródes Antipater
között, s ez a természetellenes egység ráadásul a széles
tömegek egyetértésével cselekedett. Magát a kivégzést
rómaiak hajtották végre, római törvények szerint. A
keresztre feszítés a halálbüntetés leglealacsonyítóbb
változata volt, amelyet felkelők, lázadó rabszolgák s a
társadalom más ádáz ellenségei számára tartottak fenn, s
egyben ez volt a leglassabb és leggyötrelmesebb halálnem
is – Jézus szokatlanul hamar halt bele, s így „megúszta” a
teljes kínszenvedést. Pilátust, Júdea prokurátorát úgy állítják
be a kanonizált evangéliumok, mint aki vonakodott
elrendelni a halálbüntetést – ezzel kezdődött meg a korai
keresztény képzelet hagyománya, amely Pilátusból lassan
hívőt, sőt szentet csinált. Ez a kegyes hangsúlyeltolás akkor
következett be, amikor véglegessé vált a szakítás a korai
keresztény közösség és a zsidó vezető réteg között, s annak
érdekében, hogy Jézus halálának teljes erkölcsi felelősségét
a zsidókra lehessen hárítani. Ebben a vitában a zsidó
hittudósok és mások is azt állították, hogy a szanhedrin előtt
nem is került sor perre; hogy az erre vonatkozó utalások
nem állnak összhangban azzal, amit e szervezet eljárásairól
és illetékességéről más forrásokból tudunk; hogy Jézus
semmi olyasmit nem tett, ami összeütközésben állt volna a
zsidó törvényekkel, legalábbis olyasmit nem, amivel
kiérdemelte volna a halálbüntetést, s hogy az egész epizód
kitalálás – Jézusnak egyszerűen csak meggyűlt a baja a
rómaiakkal, akik politikai agitátornak tekintették őt.
Pilátus karrierje mindenesetre nem arra utal, hogy
különösebben könyörületes lett volna, és habozott volna
kivégeztetni egy zsidó bajkeverőt. Noha a birodalom
vezetésének a zsidókkal szembeni magatartása számos
politikai és gazdasági tényezőtől függően időről időre
változott, alapvető tendenciájában mind erőteljesebben



elnyomó lett. Rég elmúltak már a szép, heródesi
mézeshetek. Heródes Kr. u. 4-ben bekövetkezett halála után
– talán éppen abban az esztendőben, amikor Jézus
megszületett – Galileában felkelések törtek ki, és Varus
kétezer zsidót keresztre feszíttetett. Galilea területén
számos vallási kultusz élt, s a zsidó hit az igen erőteljes, sőt
agresszív térítő tevékenység következtében uralkodó
szerephez jutott. Jeruzsálemben Galilea neve az erőszak és
a harciasság szinonimája volt, s amikor Jézust a názáretinek
vagy a galileainak nevezik – ahogy ellenfelei tették –,
voltaképpen azt mondják rá: a bajkeverő. Pilátus pedig nem
kedvelte a bajkeverőket, s a zsidó bajkeverőket még annyira
sem. Lehet, hogy zelótának vélte Jézust. A zelótaság, amely
eredetileg az adók ellen tiltakozó mozgalom volt, ebben az
időben mindinkább terjeszkedett. Júdeában már Kr. e. 6-ban
kitört egy zelóta lázadás, s azóta mindennaposak voltak az
egyéni zelóta akciók. Pilátust Tiberius császár 26-ban,
elöljárója, a zsidóellenes Seianus prefektus ajánlása nyomán
küldte Júdeába, s ez akkor meglehetősen lehangoló
megbízatás lehetett. A hagyományok szerint a
prokurátorokat csak három évig tartották hivatalukban,
aztán más posztra helyezték őket; Tiberius, ez a tapasztalt
katona bevezette a hosszabb megbízatásokat, azért
ahogyan cinikusan ő maga fogalmazott –, mert ha a légy
teleszívta magát a sebből, legjobb, ha ott marad és távol
tartja a többieket. Ami azt illeti, Júdeában egyetlen
prokurátor sem lehetett és nem is volt sikeres. Pilátus
hamarosan igen népszerűtlenné vált, amikor csapatokat
hozatott Jeruzsálembe, hogy rendet tudjon tartani a vallási
ünnepek idején, és elmulasztotta a szokásos óvintézkedést,
hogy elfedje a zászlókon és a hadfelszerelési tárgyakon az
isten- és állatábrázolásokat. Az is nagy felháborodást
okozott, hogy a Templom anyagi eszközeinek



igénybevételével kívánta Jeruzsálem vízellátását feljavítani.
Pilátus torkig lehetett az akadékoskodó zsidókkal, és
bizonyos, hogy Jézust minden különösebb aggály és
fenntartás nélkül végeztette ki.
Másfelől: tudjuk, hogy Pilátus júdeai pályafutása Kr. u.
36-ban, amikor erőszakosan lépett fel egy másik egzotikus
vallási mozgalommal szemben, véget ért. Ekkor Palesztina
és az egész diaszpóra zsidósága egyhangúlag tett panaszt a
szíriai császári legátusnál, s Pilátusnak kegyvesztetten
kellett visszavonulnia. Miért hallgattak, amikor Jézusról volt
szó? A zsidó hatóságok beleegyező, együttműködő
magatartása az evangéliumok elbeszéléséből kiolvasható
nyílt vádakkal egybevetve nagyon is valószínűvé teszi a
magyarázatot, hogy Jézus élesen és drámaian szakított a
zsidó hittételekkel – legalábbis annak Jeruzsálemben az idő
tájt uralkodó értelmezése szerint. Nem csoda, hogy a
szadduceusok bajkeverőnek tekintették Jézust, aki
megzavarja a római hatóságokkal kiépült kapcsolataikat
ezenfelül pedig tévhitek és elhajlások hirdetőjének is. Ami
pedig még érdekesebb: a farizeusok elfogadták, sőt
sürgették a kivégzést, és a közvéleményt is ebbe az irányba
igyekeztek fordítani. Nyilvánvaló: amit Jézus hirdetett, az oly
mértékben sértette a zsidó közösség túlnyomó részét és a
közönséges, derék, hívő zsidók ezreit, hogy még a – más
esetekben gyűlölt és főleg vallási dolgokban távol tartott
római hatalommal is hajlandók voltak összefogni, hogy
megszabadítsák tőle Izraelt.
Az egyezményes és megcsontosodott zsidó
gondolkodással és létformával való szakítás nem volt
elkerülhető. Jézus hitében jártas, gyakorló zsidó volt, és
mélységesen tisztelte a zsidó hagyományt. Eszméinek jó
része zsidó eredetű. Olykor félresöpörte a Törvényt, máskor
azonban – például a házasság tekintetében – nagyon is



szigorúan értelmezte azt. Jobban tisztelte a Templomot,
mint maguk a felügyelők. Mondanivalójának lényege
azonban nem fért a zsidó vallás és gondolkodás kereteibe.
Isten tökéletesen újfajta megközelítését hirdette a
zsidóknak, és ezenközben nemcsak küldetésének isteni
mivoltáról beszélt, de önmagát is isteni státussal ruházta
fel. A konfliktus nem erkölcsi jellegű volt. A zsidó palettán
számos etikai tendencia volt jelen, s e tekintetben nem lett
volna elintézhetetlen a dolog. Jézus azonban új etikáját
összekapcsolta – s a kapcsolat kényszerítő erejű és
megkerülhetetlen volt – a megváltás mechanizmusának
újfajta értelmezésével is. Azt mondta a zsidóknak: rosszul
tudják, hogy Isten hogyan teremtette meg a világot, s neki,
Jézusnak erre jobb magyarázata van. Kérte őket, hogy egy
vallási forradalom elindításában tartsanak vele. Vagy
követniük kellett, vagy elutasítaniuk. A szadduceusok
számára az első lehetőség szóba se jöhetett. Bennük és
Jézusban nem volt semmi közös; nem hittek még a halál
utáni életben sem, és nincs rá bizonyíték, hogy Jézus őket is
be akarta volna vonni hívei közé. Ugyanígy: noha egyes
fogalmaik közösek voltak az esszénusokkal – és csakis velük
–, logikájuk távolodott az univerzalizmustól, Jézusé pedig
ahhoz közeledett. A farizeusokkal képes volt szót érteni, de
voltaképpen azt kérte tőlük, hogy hagyjanak fel
törvénytudói foglalkozásukkal, és fogadjanak el egy
elméletet, amely képessé teszi az embereket arra, hogy
törvények nélkül is boldoguljanak; a kegyelem és hit olyan
tanítását, amely meghaladja a törvényeket. Végül: vonzerőt
elsősorban a tanulatlan, laikus zsidókra, az ám háárecre – a
föld egyszerű népére, az „elveszett bárányra” – gyakorolt,
kiváltképpen pedig a kitaszítottakra és vétkesekre, akiknek
a törvényből már éppen elegük lehetett. Ezek voltak tehát
Jézus „választói”, de – amint az eseményekből kiderült – ők



is manipulálhatók és felhasználhatók voltak ellene.
Népszerűsége a Jeruzsálembe való bevonuláskor tetőzött;
ezt követően már létrejött a vele szemben álló gonosz
szövetség, amely végül győzedelmeskedett.
Az egyik lehetőség, amely a keresztre feszítéssel
szétfoszlott, hogy Jézus mozgalma átveszi a zsidó vallás
helyét; a másik – s talán ez a reálisabb –, hogy halála után a
judaizmus győzedelmeskedik a kereszténység fölött. A
judaizmus különféle tendenciák komoly történelmi múlttal
rendelkező együttese volt. Nem terhelte túlzott
centralizáltság. Voltak persze fanatikusok, és voltak
kívülállók is, de tolerálta őket, és nem keletkeztek
konfliktusok. Jézus túlságosan is dinamikus volt és
túlságosan eltért az irányvonaltól ahhoz, hogy
megmaradhatott volna e tolerancia szabta határok között.
Más lett volna a helyzet, ha a mozgalmat nem Jézus vezeti.
A zsidó vallás keretei között számos hasonló, múltbeli
csoportosulás találta meg a helyét. A judaizmus ereje jórészt
abban a képességében állt, hogy erős gyomra volt, és meg
tudta emészteni az elhajlásokat és eretnekségeket.
A jézusi mozgalom megérte a visszahódítására tett
erőfeszítést. Jézus letartóztatása után azonnal széthullott – a
mind fokozódó megterhelés tetőfokán, amely Júdás
árulásához vezetett, nyilvánvalóan létezésének utolsó
fázisába jutott, s ezután gyakorlatilag megszűnt létezni.
Majd szárnyra kaptak a feltámadásról és Jézus
megjelenéséről és a pünkösdi eseményekről szóló hírek, s a
mozgalom ismét erőre kapott, de már nem volt ugyanaz,
mint azelőtt. Erről sajnos – az Apostolok cselekedetei korai
részeinek használhatatlansága következtében – igen kevés
és minden bizonnyal torz ismerettel rendelkezünk. Lukács
feltéve, hogy ő a dokumentum szerzője – az idő tájt
Jeruzsálemtől távol tartózkodott; szemtanú tehát nem



lehetett. A pogányok között tevékenykedő misszió tagja és a
diaszpóra gyermeke volt. A pünkösdi apostolokhoz nem
kötötték sem kulturális, sem eszmei szimpátiák; ebben az
adott szituációban kívülálló volt, és tájékozatlan is.
Evangéliumi szövegei bizonyos mértékig a Septuaginta
egyes részei által ihletett rekonstrukciók – ez a dokumentum
a diaszpóra zsidósága között volt ismeretes, a jeruzsálemi
zsidóknál nemigen. Ha mindezt számításba is vesszük, a
közvetlenül pünkösd után meghirdetettekről szóló lukácsi
beszámoló nem sokban emlékeztet arra, amit Jézus tanított.
Kiindulópontja a feltámadás, de amúgy inkább egyfajta
Krisztus nélküli kereszténységről van szó – a Krisztus név a
későbbi diaszpóra és a pogány misszió találmánya. Amit az
apostolok hirdettek, az inkább valamiféle zsidó megújulás
volt, erősen jelenésszerű színezettel – ez nagyon is szerves
része a zsidó hagyománynak –, amely üzenete
fontosságának kihangsúlyozására használta fel a
feltámadást. Ámde mi volt ez az üzenet? Lényegében ennyi:
tarts bűnbánatot és keresztelkedj meg – az a program,
amelyet Keresztelő János már Jézus megjelenése előtt is
hirdetett. Jézus megváltási elképzeléseiről, az istenfogalom
jézusi újraértelmezéséről s a folyamatban saját magának
tulajdonított szerepről csak összefüggéstelen töredékeket
ismerünk. A jeruzsálemi apostolokat az a veszély
fenyegette, hogy a zsidó keresztelők teológiai
álláspontjához kerülnek közel – még túlságosan élénken
éltek bennük a zsidó vallási ösztönök, eszmei orientációjuk
teljességében a Templom-tisztelet felé mutatott. Lukács
evangéliuma szerint miután az apostolok Bethániában
elváltak Jézustól, „visszatérének nagy örömmel
Jeruzsálembe, és mindenkor a templomban valának,
dicsérvén és áldván az Istent”. Másutt pedig, az Apostolok



cselekedeteiben: „...És mindennap egy akarattal kitartva a
templomban...”
Mindebből arra következtethetünk, hogy a jeruzsálemi
gyülekezet jóval közelebb állt a judaizmushoz, mint
Jézushoz, és ez kezdettől fogva így lehetett. Sajnos
adatokkal nemigen rendelkezünk. János evangéliuma szerint
az első tanítványok Keresztelő János követői közül kerültek
ki, s ebben az időben Jézus tanítása is sokban emlékeztetett
a Keresztelőére – legalábbis Márk evangéliuma szerint. A
kutatók igen vegyes képet festenek Jézus követőiről, mind
működése idején, mind pedig azután, amikor e csoport már
gyökeresen megváltozott. A szinoptikusok egyetértenek
abban, hogy tizenketten voltak, akiket összegyűjtött, „...
hogy vele legyenek, és hogy kiküldje őket prédikálni. És
hatalmuk legyen betegeket gyógyítani és ördögöket kiűzni.”
János és Pál is tizenkettőről beszél. De vajon azonos-e ez a
tizenkettő az apostolokkal? A szinoptikusok és az Apostolok
cselekedetei szolgálnak felsorolásokkal, de csak az első
nyolc esetében értenek egyet. János csak e szám feléről
tesz említést. Ezek legtöbbje – ha a legendákat
letisztogatjuk – nem több, mint puszta név. A tizenkettes
szám inkább a tizenkét törzs „igaz népére” látszik utalni, de
Lukács beszél egy tengerentúli utazásról, s ez talán a
diaszpórabeli misszióra vonatkozik. Az Apostolok
cselekedeteiben nem mondja el, miféle jogai, kötelességei
vagy kiváltságai voltak e tizenkettőnek vagy az
apostoloknak. Amikor Pálhoz ér, mintha mindent elfelejtene
vele kapcsolatban, és ettől fogva mint „az apostolt” említi
őt. Csak Péternél tudjuk valamiféle tevékenység nyomát
kitapintani; Jánosnál ez alig lehetséges, bár feltételezhető,
hiszen mártírhalált szenvedett. A többiek esetében semmi
nyom. Jakab, Jézus atyjafia azonosítható, és valóban jelentős



személy, ő azonban sem nem apostol, sem nem egy a
tizenkettő közül.
Félrevezető tehát „apostoli” korról, időszakról beszélni,
és éppily félrevezető a „primitív, pünkösdi egyház” vagy
„hit” kifejezés. Ez utóbbi igen fontos, mert azt a látszatot
kelti, hogy Jézus valamiféle „szabályzatot”, normákat
hagyott; mintegy tant, üzenetet vagy szervezetet, amelyből
később az egyház kiágazott. Ám efféle etalon soha nem
létezett. Jézus azzal tartotta össze híveit, hogy voltaképpen
ő volt köztük az egyetlen, akinek mondanivalója volt.
Pünkösd után már sokan voltak; egyéni hangok egész
Bábele. Ha Máté evangéliumának híres, Péterre vonatkozó
része („De én is mondom néked, hogy te Péter vagy, és
ezen a kősziklán építem fel az én anyaszentegyházamat, és
a pokol kapui sem vesznek rajta diadalmat” – Máté 16:18)
valódi, és azt jelenti, amit gondolunk, hát Péter az
egyháznak nagyon is ingatag sziklaalapzata volt. Nem
rendelkezett a vezető személyiség erejével, és engedte,
hogy Jakab és Jézus többi atyjafia, akik nem is játszottak
szerepet az eredeti küldetésben, kisemmizze őt. Végül
pedig: Péter más országbeli misszióra távozott, és magára
hagyta a jeruzsálemi gyülekezetet.
Az embernek az a benyomása támad, hogy a
jeruzsálemi egyház korántsem volt szilárd intézmény, és
nagyon is megvolt benne a tendencia, hogy elsüllyedjen a
judaizmus áramlatában. Voltaképpen nem is önálló egyház,
csupán a zsidó kultuszok egyike volt. Nem voltak saját
áldozati szertartásai, szent helyei, ünnepei és papjai. Voltak
étkezési előírásai, mint az esszénus csoportoknak;
igehirdetések, imádságok és énekek, de egyházi karaktere
csupán verbálisan létezett. Ennélfogva aztán igen sokakat
vonzott magához, de legtöbben bizonyára csupán egy
titokzatos és homályos jövendölést hirdető, kegyes és



alázatos zsidó szektának tekintették, amely nagy súlyt
helyez a könyörületességre, közösnek tekinti a javakat, és
igazságtalanul kivégzett vezetőjét tiszteli. A vezetés egyes
tagjai is osztották ezt a nézetet. A szektának tagja lett
számos pap és egyes farizeusok is. Hogyan fért össze Jézus
kivégzésével az effajta azonosulás? Egyesek elismerték,
hogy tévedés, hiba történt, ugyanúgy, mint később, Jakab
42-ben történt kivégzésekor, amelyről később azt mondták,
hogy egyetlen ember – úgymond – hatásköri túllépése volt.
A zsidó hatóságoknak voltak persze tagjai, akik mindvégig
szembehelyezkedtek a jézusi mozgalommal, és támadták,
valahányszor csak alkalom kínálkozott, ahogy támadtak más
vallási bajkeverőket is, ahogy azonban a jeruzsálemi
körökben tért nyertek a papok és írástudók, már mindig
akadtak befolyásos személyek, akik szót emeltek mellette,
valahányszor tevőleges fellépés készült ellene. Legalább két
esetben megtörtént, hogy a szekta tagjait vallási ítélőszék
elé hurcolták, de általában megkegyelmeztek nekik, vagy
legalábbis megúszták korbácsolással; bűnösök voltak, de
továbbra is zsidók. Az engedékenységnek természetesen
ára volt. A tanítástól való eltérésnek és a „rendes” zsidók
közötti térítő tevékenységnek megvoltak a határai. A
mozgalmat tehát az a veszély fenyegette, hogy a korlátozás
fokozatosan a felszívódásához, a fősodorba való
visszatéréséhez vezet.
Ez az a pont, ahol döntő fontosságúvá válik a pogány
misszió gondolata, amely Jézus tevékenységének mindig is
elválaszthatatlan része volt. Működésének választott
helyszíne – ahogyan születésének helye is – Galilea és nem
a kézenfekvően kínálkozó Júdea volt; Galilea, amely igen
szegény vidék, és lakossága csak részben zsidó. Minden
megkülönböztetés nélkül a szegények és elnyomottak
javára teljesítette küldetését, az univerzalizmus pedig



logikusan következett teológiájából. A pogányokhoz vezető
út természetesen a diaszpórán keresztül vezetett.
Zarándokútja során Jézus számos diaszpórabeli zsidóval
találkozott, s tevékenyen vett részt ünnepeiken.
Mozgalmának azonban a diaszpórában a pünkösd előtti
időkből nincsenek nyomai. Vagyis: a diaszpóra – számos
egyéb között – hittérítő tényező is volt. A már önmagában is
heterodox mozgalomtól független s a számos zsidó vallási
előírást mellőző pogány misszió puszta létezése
összeegyeztethetetlen volt a judaizmus fő áramlatával. A
legtöbb jómódú, jeruzsálemi zsidó elítélte a pogány
missziót, még ha tiszteletre méltó és tanult farizeusok
vettek is benne részt. És ugyanígy: a diaszpórában is voltak
zsidók, kiváltképp farizeusok, akik kedvezőtlen véleménnyel
voltak róla, és elszántan ellenezték a Törvény mindennemű
módosítását, amely a megtérteknek és „istenfélőknek”
kedvezett. Leginkább természetesen a hellenizáció súlyos
veszélyétől tartottak, ami bármely pogány misszióban
benne rejlett, s még fokozottabb volt ez a veszély, ha a
missziót nem is akárki vállalta fel, hanem valamely ingadozó
és nonkonformista zsidó szekta tagjai.
Lehetetlen teljességgel elválasztani egymástól a
dologban rejlő kulturális és hitelvi vonatkozásokat. A jézusi
tanítás sokkal vonzóbb volt a görögök számára, mint a
diaszpórabeli misszió judaizmusa. Különösen Antiochiában
már a kezdetektől fogva számosan megtértek, így a jézusi
mozgalom egyik szárnyán a farizeusok, a másikon pedig a
görög pogányok és a diaszpóra liberális tagjainak
beáramlása volt meghatározó. Az Apostolok cselekedetei
szerint hamarosan „támada a görög zsidók között
panaszolkodás a héberek ellen...” Pénzről, az alamizsna
elosztásáról volt szó. Ennek legnagyobb része a
diaszpórából és a pogányoktól érkezett, és a jeruzsálemi



gyülekezet ortodoxabb zsidóihoz jutott. A görög párt az ügy
kivizsgálására héttagú bizottságot állított. Ennek tagja volt
István és Nikolaus is, „aki Antiókhiából való prozelitus vala”.
Szinte közvetlenül ezután „némelyek ahhoz a zsinagógához
tartozók közül, mely a szabadosokénak [...] neveztetett”,
feljelentették Istvánt a szanhedrinnél, amely halálra
kövezésre ítélte őt. Ezután „támada [...] nagy üldözés a
jeruzsálemi gyülekezet ellen”, s ez az üldözés elterjedt más
vidékekre is. Az István tanításáról szóló számadásból
kitetszik, hogy ő és a mögötte álló görögök a Templom és a
Törvény tekintetében sokkal radikálisabb tanokat
hangoztattak, és sokkal közelebb álltak a jézusi tanítás
végső formájához, mint az „apostoloknak” nevezett csoport.
Az „apostolok” ebben az időben még valóban nem
szenvedtek üldöztetést; egyedül őket nem kényszerítették
arra, hogy távoli vidékekre meneküljenek. Az elüldözésnek
az volt a célja, hogy megtisztítsák radikális szárnyától a
mozgalmat; hogy véget vessenek a pogány missziónak,
hogy kirekesszék vagy hasonulásra kényszerítsék a
görögöket, s ekképpen integrálják és semlegesítsék Jézus
követőit. A folyamat Kr. u. 70-ig tartott, vagyis mindvégig,
amíg a jeruzsálemi egyház létezett. Olykor a radikálisok
ellen irányult – ilyen volt István vértanú –; máskor mintegy
kantárjavesztve, mint például Jakab esetében, a
mérsékeltekre is lecsapott. A cél azonban soha nem a
mozgalom megsemmisítése volt, hanem az, hogy
megtartsák azt a judaizmus tágas keretei között. És e cél
elérése majdnem sikerült.
Ebbe az új szekta szelleméért és tagjaiért folytatott
küzdelembe érkezett Pál; ahogyan önmagát nevezte, „a
Tarsusból való zsidó”. Ő volt az első, a legjelentősebb; a
leggyakrabban vitatott és a leggyakrabban félreértett
keresztény személyiség. Olykor azzal a váddal illették, hogy



ő „találta ki” a kereszténységet, sőt olykor azzal is, hogy
kiforgatta valójából és a zsidó mederbe erőltette vissza a
krisztusi tanítást. Ezt nehezményezte Nietzsche, akinek
számára Pál „par excellence az örök zsidó” maradt:
Pál tökéletes ellentéte Jézusnak, a jó hír hozójának: ő a gyűlöletnek, a
gyűlölet látomásának, a gyűlölet könyörtelen logikájának géniusza. Mit fel nem
áldozott e gyűlöletért az alávaló! Legelőször és elsősorban is Megváltóját
feszítette keresztre... az istent, aki meghalt bűneinkért; a hit általi megigazulást,
a halál utáni életet – mindezek az igaz kereszténység elferdítései, amelyekért
egyedül ez a beteges különc a felelős.
Ez a támadások leggyakoribb gondolatmenete. A
kereszténységgel szembeni kifogások és ellenvetések
valóban többnyire a páli elemek ellen irányulnak. Alfred
Rosenberg és a keresztényellenes náci propaganda
elsősorban „a gonosz Pál rabbi” ellen irányult. Az igazság
azonban az, hogy Pál nem találta fel és nem is ferdítette el a
kereszténységet; a megsemmisüléstől, a kihunyástól
mentette meg.
Pál volt az első tiszta, igazi keresztény; az első, aki
tökéletesen megértette Jézus teológiai rendszerét; felfogta a
benne rejlő változások valódi nagyságát és a zsidó
törvénnyel való szakítás teljességét. És ebben rejlik a
paradoxon. Mert Pál születésénél fogva tiszta zsidó volt,
Benjámin törzséből való. „Körülmetéltettem nyolczadnapon,
Izráel nemzetségéből, Benjámin törzséből, való vagyok,
zsidókból való zsidó, törvény tekintetében farizeus, [...]
Buzgóság tekintetében az egyház üldözője, a törvénybeli
igazság tekintetében feddhetetlen voltam.” Egy Szent
Jeromostól ránk maradt elbeszélésből megtudjuk, hogy Pál
Észak-Galileából, a Genezáreti-tó környékéről érkezett,
ultrakonzervatív családból származott. A farizeus háttér
egészen dédszüleiig visszakövethető. A család a római



megszállás idején költözött Tarsusba, ahol jómódú római
polgárokká váltak, de megmaradtak a konformista diaszpóra
oszlopos tagjainak. Pál nővére Jeruzsálembe ment férjhez, őt
magát pedig atyja szintén Jeruzsálembe küldte, hogy a
rabbiképző növendéke legyen. Beszélt görögül, arameusul
és az írásokat héberül is elolvasta, és a Septuagintában
görögül is. Ifjúkorában jelen volt István megkövezésénél,
később pedig farizeusoknak a hellenizálódó keresztény
elemek elleni hajszájában játszott vezető szerepet. Fontos
leszögeznünk, hogy Pál nem egyszerűen csak kereszténnyé
vált – ezt számos zsidó megtette anélkül, hogy
gondolkodását különösebben megváltoztatta volna –, ő az
átellenes álláspontot tette magáévá; a szűk látókörű
szektarianizmusból az aktív, harcos univerzalizmusig, a
legszigorúbb törvényességből a törvény teljes elutasításáig
jutott elsőként a keresztények közül – ilyen messzire még
Jézus sem merészkedett. Pál ismételten állítja, hogy ez a
gyökeres szemléleti változás egy pillanat műve;
voltaképpen isteni csodatétel volt; nem vívódott és
gyötrődött magában egy percig sem; Jézus maga tárta fel
előtte az igazságot, teljes egészében és pompájában.
Lehetetlen Pált megértenünk, ha nem fogadjuk el a
megtéréséről és Krisztus követőjévé válásáról való
magyarázatát. Ő maga olyan szenvedélyesen és tökéletesen
hitt benne, mint a tanítványok, akik saját szemükkel látták a
feltámadt Krisztust; voltaképpen nem is tett különbséget a
kétféle látomás között. Ez jelentette számára a
jogosultságot az apostolságra, s arra, hogy hirdesse az igaz
kereszténység üzenetét.
Ám Pálnak a hittérítésre nem csupán isteni küldetése
volt. Szülővárosát, Tarsust Kis-Ázsia Athénjának nevezték;
kereskedelmi központ volt és egyben mindenfajta,
gnosztikus, egzotikus, keleti eredetű és sztoikus vallás



székhelye. A szinkretizmus fókuszpontja volt, kulturális és
vallási keresztút; város, ahol megszokottak voltak a falakon
kívül a hátborzongató vallásos körmenetek, a falakon belül
pedig a hellén tanácskozások és viták. Pál e sokféleség
gyermeke volt, s ugyanúgy tartható misztikusnak,
millenaristának vagy gnosztikusnak, mint hellenistának
vagy rabbinak. Minden adottsága megvolt ahhoz, hogy az
univerzalizmus apostola legyen, de a Janus-arc és a
hivatásos evangelizátor sokféle mesterfogása mögött egy
titkos, belső elv és cél munkálkodott.
Pál tanítása már elérte teljes érettségét, amikor Kr. u.
49-ben megérkezett a jeruzsálemi tanács elé, hogy kifejtse
a térítésben való teljes szabadságról vallott álláspontját,
amelynek alapja nemcsak az Istennel való közvetlen
kapcsolat volt, hanem a személyesen megélt, megvilágosító
tapasztalat is. Társaival együtt hevesen bizonygatták
módszerük sikerességét. Megalapított egy egyházat, amely
hitt a keresztségben, megtartott egy utolsóvacsora
szertartást és hitte, hogy Jézus halála és feltámadása egy
ősi prófécia beteljesülése volt, de vallotta azt is, hogy a
körülmetélés szertartása összefügg az üdvözüléssel, s
érvényesnek tartotta a mózesi vallás jó részét – talán az
egészet – továbbra is. Ez, noha nem jelentett nehézségeket
a diaszpóra zsidósága számára, nem a megtért
pogányoknak való program volt. A pogányok
visszataszítónak tartották a körülmetélés szokását; ez
számukra a Tacitus által „az emberi nem ellenségeinek”
nevezett nép ellenszenves vonásainak egyike volt. Még
fontosabb volt azonban, hogy Pál úgy találta: képtelen
megértetni Jézus tanításának valódi természetét anélkül,
hogy olyan fogalmakat és kifejezéseket használna, amelyek
csak a görög-római világban nevelkedettek számára
érthetők. Jézus előre látta kínszenvedését, de nem adott rá



magyarázatot, Pálnak pedig egy görögül beszélő és görögül
gondolkodó közönségnek kellett ezt a magyarázatot
megadnia. A megváltás aktusának szélesebb értelműnek
kellett lennie, mint pusztán a zsidók messianizmusa, amely
a görögök számára inkább helyhez és korhoz kötődő helyi
politikának tűnhetett. Ugyan mi volt az ő számukra Júdea?
Pál nehezen tudta megmagyarázni, miért volt Jézus zsidó,
arról nem is beszélve, hogy miért kellett zsidónak lennie.
Mellőzte tehát a keresztre feszítéshez vezető érdektelen
körülményeket. A történelmi Jézust egyszerűen Isten már
előzőleg is létező fiával azonosította, a megfeszítést pedig
úgy értelmezte, mint a megváltás céljait szolgáló, kozmikus
jelentőségű isteni szándék megnyilatkozását. És
természetesen – minél inkább tette magáévá ezt a
gondolatmenetet, annál világosabbá vált számára, hogy ez
a hellenizált evangélium közelebb áll az általa
megfogalmazott igazsághoz, mint az a szűkebb és
korlátozottabb látomás, amelyet a zsidó kereszténység
szűkebb és korlátozottabb értelmezése kínál – ha lehet ott
kereszténységről beszélni egyáltalán. A hellén világ
elfogadhatta Jézus isteni voltát, a zsidóság azonban
áthatolhatatlan korlátot vont isteni és emberi között. A zsidó
irodalomban pedig semmi olyasmi nem létezett, ami utalt
volna az emberiség megtestesült Megváltójára, aki a
megváltásért önnön életét vetné áldozatul.
A páli tanítás fejlődése, kialakulása során, még ha
tartalmazott is zsidó elemeket, minden hagyományos zsidó
gondolkodásmód számára idegenszerűnek tűnhetett. Ez a
tanítás a következőképpen összegezhető: a názáreti Jézus
Dávid házából származott. Asszony szülte, de Isten fia volt,
mindenható – még a halálból is feltámadott. Rövid életét
Palesztinában töltötte földi szegénységben, és bűneinkért
kereszthalált halt. Isten feltámasztotta a megfeszítettet és



eltemetettet; magához emelte és a jobbján álló trónra
ültette őt. „Mert azt, a ki a bűnt nem ismerte, bűnné tette
értünk, hogy mi Isten igazsága legyünk ő benne.” Jézus, a
bűneinkért kínhalált szenvedett Megváltó halála az
emberiséget engesztelő áldozatként váltotta meg. Halála
kihat a világmindenségre és az emberiség teljes egészére,
mert ezzel a halállal a világ is keresztre feszül és megindul
az elmúlás útján; Krisztus pedig hamarosan ismét eljön a
mennyekből, mint Emberfia. Itt van hát minden lényegi
vonásában a kereszténység központi doktrínája: a
történelemszemlélet, a megváltás mechanizmusa és Jézus
Krisztus mivolta és szerepe. Mindent, ami benne rejlett
Krisztus tanításában, Pál nyílttá tett és egyértelművé. Ez
már egy teológiai rendszer, korlátozás nélkül finomítható,
kétségek nélkül való, és minden alapvonásában befejezett.
Kozmikus és univerzalista, voltaképpen hellén jellegű – Pál, a
korlátozott görög tudású, arameus anyanyelvű zsidó,
részévé vált a hellenizáció mechanizmusának, és az egész
római világ számára hozzáférhetővé, megközelíthetővé tette
a zsidó egyistenhitet.
Volt azonban a megváltási mechanizmusnak egy
kulcsmozzanata, amely Pálnak is problémát jelentett, és
amelynek megoldására tett kísérletek új és új nehézségek
elé állították őt és követőit is. A mechanizmust Jézus e
világra való eljövetele hozta mozgásba; ez nem volt
kétséges semmiképp. De mikor tetőzött a nagyívű terv? Mi a
kereszténység „ütemterve”, idővázlata? Jézus működésének
teljes egésze azt sejtette, hogy közelesen fenyeget az
apokalipszis; erre egyes helyeken egészen konkrétan utalt.
Igaz, hogy tanítása tartalmazza az Istennel való belső,
szoros rokonság koncepcióját és a személyes megváltást,
amely az apokalipszist érdektelenné és fölöslegessé teszi; a
léleknek a nagy, végső, kollektív játékban megvan az



Istennel való saját, külön drámája a maga rémítő
hangeffektusaival és díszleteivel, és Krisztus második
eljövetelének deus ex machinájával, a parousziával. Ezt
azonban még tanulmányozni kell, és meg kell találni a
magyarázatokat; a jézusi evangélium rejtett mátrixait. Jézus
küldetése prima facie az utolsó ítélet közvetlen
előjátékaként is értelmezhető. Innen a pünkösdi feladat
sürgőssége, a sürgősség, amely egész életében korbácsolta
Pált, hogy az utolsó reménység a jó hír eljuttatása – amíg
még van rá idő – Hispániáig, ami számára a világ vége volt.
A sürgősségnek ez az érzése adott Pál teológiájának
váratlan, új fordulatot. Ez tette különösen tűrhetetlenné
számára a zsidó legalizmus megkövesedett gépezetét.
Megtérése előtt maga is derék, törvénytisztelő férfiú volt. A
megpillantott igazság kápráztató, vakító felismerése
tökéletes illúziót adott neki. Megértette, hogy élete akkor
kezdődött, amikor Jézus Krisztus által megismerte Istent – és
ez az azonosság teljességgel egyértelmű volt. Ahogy
fogalmazott: „Biztos vagyok ugyanis benne, hogy sem halál,
sem élet, sem angyalok, sem fejedelemségek, sem
jelenvalók, sem eljövendők, sem hatalmasságok, sem
magasság, sem mélység, sem egyéb teremtmény el nem
szakíthat bennünket Isten szeretetétől, amely Krisztus
Jézusban, a mi Urunkban van.” Majd később: „Ha Isten
velünk, ki ellenünk?” Krisztus eljövetelével tehát a régi zsidó
törvény automatikusan érvénytelenné vált. A törvény átok
lett számára, mert az ember nem képes betartani 613
tilalmát és parancsolatát, s ekképpen bűnöst csinál
mindenkiből, s bizonyos módon közvetlenül a bűnre vezet.
Pál nem a törvénytől való mentességet hirdette,
ellenkezőleg: szüntelenül hangsúlyozta, hogy a
parancsolatokat meg kell tartani. A tevékenységet hirdette,
különösen az irgalmasság, a jótékonyság területén. A



megtérteket munkára serkentette. Amikor rabbinak készült,
mesterséget tanult, a sátorkészítést. Ez a munka mint fő
terápia gyakorlatias és egyben szimbolikus jele volt; egy
zsidó fogalom, amelyet diadalmasan kereszténnyé formált
át. De azt is tudta: botorság azt hinni, hogy az üdvözülés a
törvényeken múlik, és a körülmetéléshez hasonló
külsőségeken. A törvény formális volt, betartása pedig
egyfajta elkerülhetetlen képmutatás, értelmezésének
minden kísérlete szükségszerűen arra irányult, hogy
átformáljon az ember torzító tükrében látszó valamit, ami
eredetileg Isten sugallata volt. A jó munka fontos volt
„Isten a munkája után fizet mindenkinek” –, de elsősorban a
hit a záloga az üdvözülésnek, amely újjászületést és az Isten
igazságával való eggyé válást jelent; olyan teljes és
tökéletes hit, amellyel az embert csakis maga Isten
ruházhatja fel. A zsidók rossz irányba fordultak, amikor azt
gondolták, hogy munkájuk által nyerhetnek üdvözülést. Úgy
vélték, ők maradnak Isten választott népe, amíg csak
megtartják a törvényt. Ám a kiválasztottság jegye nem
születési jog, hanem Isten ígérete, amely a hit kegyelme
útján teljesül, s ez – fajra, nemre vagy társadalmi helyzetre
való tekintet nélkül – mindenkire vonatkozik. Természetes,
hogy ha Izrael teljes buzgósággal munkálkodna a pogányok
megtérítésén, mint választott nép is betöltené a rá bízott
szerepet. A hittérítő munka elsődleges célja azonban, hogy
mozgásba lendüljön az isteni kiválasztás gépezete. Pál
megjegyezte, hogy az írások előrevetítik az eleve
elrendeltetettség gondolatát, idézve Ezsdrást: „És
kiválasztottad magadnak Jákobot, Ézsaut pedig gyűlölted.”
A kumráni szövegekben még elborzasztóbban jelenik meg
ez a koncepció. Ám Pálnál szó sincs arról a makacs
kálvinista meggyőződésről, hogy az egyén üdvözülését vagy
elkárhozását valami öröktől való predesztináció határozná



meg. Pál úgy tekintette a kárhozatot, mint a kegyelem
nélküli állapot árnyékát; a kegyelmet pedig, mint ami az
evangélium üzenetének tisztaságát biztosítja – nem az
isteni kiválasztás rendszeréről beszél, hanem arról, hogy mi
történik az emberrel, amikor hallja az evangéliumot: választ
és ekképpen kiválasztatik.
Az ember és Isten viszonyáról vallott zsidó felfogás ily
alapvető megtámadását és új megváltási rendszerrel való
helyettesítését Pál determinista teológiai nagyesszéjében, a
Rómabeliekhez írt levélben foglalja össze. Micsoda
rendkívüli dokumentum a fiatal gyülekezetnek, amely
apostollal még soha nem találkozott! Soha senki nem
értette meg egészen a rómaiakat, és senki nem volt, akit e
levél ne érintett volna meg. Ez a levél a legerőteljesebben
gondolatébresztő minden keresztény dokumentum közül.
Arra kényszeríti az embert, hogy újragondolja a vallással
való kapcsolatát, még ha effajta töprengéssel sok évet
töltött is el. Ez a levél volt a lutheri robbanás detonátora.
Újra és újra arra használták fel, hogy lerombolják és megint
felépítsék a teológiai rendszereket – legutóbb Schweitzer,
Bultmann és Barth. A legtöbb teológiai forradalom – Pálét is
beleértve – ezzel a levéllel kezdődik. A mű tökéletlen; olyan
ember műve, aki nincs teljesen megelégedve alkotásával, s
ez a legfőbb érdeme. Az érvelés körkörös volta, az, hogy
megint és megint visszatér ugyanazokhoz a
kiindulópontokhoz és következtetésekhez, elárulja annak az
embernek a szorongásait és bizonytalanságait, aki még
homályosan lát, és tudja is ezt. Látomásának tökéletlensége
valóban benne foglaltatik istenfogalmának
nagyszerűségében; a mérhetetlen távolságban, amelyet
Isten és az ember, az idő és az örökkévalóság közé helyez.
Pál egy látomásban részesült, s el kell fogadnunk
őszinteségét, mert e látomás egész életének legfontosabb



eseménye volt. Ám mint a teljes igazságot kereső ember,
felismerte, hogy tökéletlen is ez a látomás. A jézusi és páli
teológia között nem csak annyi a különbség, hogy az egyik
burkolt, a másik pedig világos és nyílt; fontosabb ennél,
hogy Jézus, mint Isten, tudott, Pál pedig, mint ember,
sejdített. A folyamat azonban, amelyben megkísérelte egy
teológiai probléma végiggondolását, mindenképpen
bámulatos alakká tette Pált. Egyfelől megmutatja Jézus
emberként való beállításának leküzdhetetlen akadályait,
minden olyan értelmezését, amely isteni jellegei nélkül, a
legnagyszerűbb, legnemesebb embernek próbálja felfogni
Őt. Pál kitartott Jézus isteni mivolta mellett; ez az egyetlen
dolog, ami igazán számít, enélkül összeomlik a páli teológia
és a kereszténység is vele. Ugyanakkor azonban Pál a
kereszténységet zárt rendszerré formálni szándékozók előtt
is gátat emel. Ő hitt a szabadságban, és számára a
kereszténység volt az egyetlen fajta igazi szabadság, a
törvények alóli felszabadulás; az ajándékba kapott élet. A
szabadságot összefüggésbe hozta az igazsággal, amelyet
határtalanul nagyra becsült. Az igazság keresésében pedig
jogot formált a gondolkodásra, mégpedig a legvégső
következtetésekig. E keresés folyamatában tükröződik az
üdvösségre törekvés teológiája; Pál a szeretet
kötelezettségét és kötelmeit elfogadta, de elutasította a
farizeusok tudományosságát és a hagyományt. Jogot
formált arra, hogy gondolkodjék a legteljesebb hellenisztikus
értelemben, és megállapította, hogy a keresztény hitnek
nincs félnivalója a gondolkodás hatalmától. Schweitzer „a
kereszténységben való gondolkodás védőszentjének”
nevezte Pált, és hozzátette: „le kell sütniük előtte a
szemüket mindazoknak, akik a gondolkodás szabadságának
lerombolásával próbálják szolgálni Krisztus evangéliumát”.



Pál személyiségének és teológiájának e részletes
elemzése elkerülhetetlen volt ahhoz, hogy megvilágítsuk a
jeruzsálemi tanács jelentőségét és működésének a
kereszténység egész történetére gyakorolt kihatásait. A
körülmetéléssel kapcsolatos viták és a megtért
pogányokhoz való viszony mögött egy sor, sokkal
mélyebben gyökerező probléma feszült. Nem működött a
Jakab és Péter által javasolt kompromisszum sem, amelynek
alapja a Leviticusban található kijelentés volt, s az idegenek
vendégül látására s a törvény bizonyos enyhítésére
vonatkozott. Ez éppen kazuisztika volt, amelyet Pál a jézusi
üzenetre igen ártalmasnak ítélt. Pál nem tett kísérletet arra,
hogy érvényesítse; a későbbi nemzedékek, amelyek
felfigyeltek a jelentőségére, általános erkölcsi
parancsolatként értelmezték – így is jelenik meg Irenaeus,
Tertullianus és Jeromos írásaiban. Ám az apostoli döntést
ugyanígy nem tartották be Pál ellenfelei sem. Az Apostolok
cselekedeteiből és a páli levelekből kitűnik, hogy az
ellentétek nem szűntek meg, sőt még inkább elmélyültek.
Pál számára a dolog szó szerint élet és halál kérdése volt;
súlyát és keserves voltát írásaiban meg se próbálja
palástolni vagy kisebbíteni. A jeruzsálemi tanács felfedte,
hogy létezik egy „középpárt”, amelyet – némileg
bátortalanul és bizonytalanul – Péter és Jakab vezetett. Ez a
centrum később összeomlott a keresztények zsidó
hagyományokhoz ragaszkodó szárnyának támadásai alatt;
innen, hogy Péter Antiochiában szégyenkezve ugyan, de
elutasítja a pogányokkal való kommenzalitást, s hogy Pál
szigorúan megdorgálja, amiért Péter végül is elhagyta a
jeruzsálemi zsidó keresztény egyházat. Elfogadta Pál
teológiáját – sőt tudásával és intuíciójával jelentősen hozzá
is járult annak kibontakoztatásához –, és a pogány
misszióhoz csatlakozott; minden valószínűség amellett szól,



hogy Rómában együtt is szenvedtek mártírhalált. A
jeruzsálemi egyház megmaradt része azonban megtartotta
a zsidósággal való kapcsolatát, s mind ellenségesebben
szemlélte Pál erőfeszítéseit. A térítőmunka megosztásának
kísérlete kudarcra volt ítélve. A diaszpóra zsidóságánál,
illetve a szíriai, kis-ázsiai és görög pogányoknál munkálkodó
missziók tevékenysége elkerülhetetlenül átfedésbe került.
Azonosak voltak a központok; a nagyobb városok, mint
Antiochia, Epheszosz, Tarszosz, Korinthosz, Athén és
Theszaloniki. Ráadásul az első keresztény hittérítők
voltaképpen a diaszpórabeli régi misszió munkáját vették át,
s használták ugyanazokat a kapcsolatokat, pártfogókat és
épületeket. Hogyan is különülhettek volna el tőlük? És
hogyan is lett volna lehetséges, hogy két
evangelizátorcsoport, amely ugyanazon a területen dolgozik
és ugyanarra a tekintélyre és kizárólagosságra tart igényt,
két olyan evangéliumot hirdessen, amely egyre inkább
különbözik? Pál ismételten felpanaszolta az oly titáni
erőfeszítéssel létrehozott nyája eltérítésére, kisajátítására
irányuló kísérleteket, amelyekre igen szenvedélyesen
reagált; folytonos utazásai, életre szóló, roppant feladata,
amelyet néha erejét meghaladónak, elviselhetetlennek
nevez, mutatják, hogy szüntelenül két fronton: a
tudatlansággal és a rosszindulatú akadályoztatással kellett
harcolnia. Természetes, hogy ellentámadásba ment át: a
Rómabeliekhez írt levél a nyitólépés, a program, Rómába
menetelének s az ottani keresztény-zsidó közösség
megtérítésére irányuló szándékának bejelentése volt. Úgy
tűnik, egyik oldal sem sajnálta a pénzt hittérítőkre, és
jótékonysági intézményekre sem.
A források tanúsága szerint Pál a kezdeti sikerek után
folyamatosan tért veszített. A zsidó keresztények hallatlan
előnyben voltak mind anyagiak, mind a diaszpórabeli



közösségek létszáma tekintetében. Ráadásul joggal
mondhatták, hogy őket olyan emberek vezetik, akik
személyesen ismerték Jézust, s az igazságot annak eredeti
forrásából ismerik. Ezek között voltak Jézus családjának
tagjai, akik tevékenyen részt vállaltak a páli mozgalomban
is. Ki Pál, hogy azt állítja: egyedül ő az igazság
letéteményese? Ő válaszul újra meg újra egyetlen
bizonyságát, személyes látomásának tényét hozta fel, s ez
elkerülhetetlenül gonosz támadásoknak adott felületet;
hiúsággal és nagyravágyással vádolták. Pál panaszkodott
nehéz helyzetéről, amely egyfajta gőgbe, kevélységbe
kényszerítette, és olyan kijelentésekre, amelyek
dicsekvésnek hangzanak. Az ötvenes évek végén még
egyszer visszatért Jeruzsálembe, hogy megoldást találjon,
de ismét hiába fáradozott. A zsidó szárny szándékosan arra
kényszerítette, hogy gesztust tegyen a templomi
istentisztelet felé, emiatt pedig letartóztatták és
bebörtönözték. Pál római polgár mivoltára hivatkozott, hogy
ne kelljen a zsidó bíróság elé állnia, de a jogi kalamajkából,
amelybe belegabalyodott – Rómába kísérték, és házi
őrizetben tartották – a nerói keresztényüldözés alatt
bekövetkezett haláláig nem szabadult. A jeruzsálemi
egyháznak tehát sikerült hittérítői pályafutását félbetörnie.
A kereszténység fennmaradását nem Pál győzelme,
hanem Jeruzsálem s vele a zsidó keresztény hit lerombolása
tette lehetővé. Pál hevesen igyekezett kettéválasztani a
jézusi tanítást a judaizmustól, s erre az egyik legfőbb oka
volt, hogy a zsidó irredentista politikától akarta megmenteni
azt. Egy politikus-militáns Megváltó a görögök és rómaiak
szemében érdektelen volt, s Pál ebben az értelemben soha
nem is tekintette megváltónak Jézust. A kereszténységnek
semmi köze se volt az ilyesmihez. Mint diaszpórabeli
zsidónak, a rómaiakkal nem voltak ellentétei, ellenkezőleg:



úgy tűnik, bámulta a római rendszert, s élvezte annak
bizonyos előnyeit. Amikor római polgár voltára hivatkozott,
nem csupán a számára gyűlöletes törvény elől akart
menekülni; ez egyben zsidóságának szimbolikus
megtagadása volt. Pál nem akarta károsítani s talán
lerombolni a keresztény mozgalmat azáltal, hogy a zsidó
állammal (számára) érdektelen vitákba bonyolódik. Hiszen
Krisztus királysága úgysem e világból való! Ebben a
dologban Pál teljességgel egyetértett Josephusszal; ha ők
ketten találkozhattak volna, meglehet, Pál gazdagabb lett
volna egy megtérttel. Pál azonban vereséget szenvedett, a
jeruzsálemi zsidó keresztény egyház pedig közelebb került a
zsidósághoz, és – lévén radikális mozgalom – a zelótasághoz
és a nacionalizmushoz is. Josephus beszámolójának egy
korai, cenzúrázatlan, szláv fordítása azt sugallja, hogy a
keresztényekre vonatkozó részek hiánya a júdeai zsidó
kereszténység újjáélesztésének politikai céljait szolgálják. A
jeruzsálemi egyház a hatvanas években, ahogy egyre
nagyobb mértékben azonosult a Rómával szembeni
fokozódó ellenállással, elvesztette keresztény jelentőségét
és univerzalizmusának maradványait is. A vidéken a zelóták
kóboroltak. A nagyobb ünnepek népes körmenetei és
gyülekezetei hirtelen indulatból elkövetett gyilkosságokra
adtak alkalmat, amelyeket aztán zendülések és véres
megtorlások sora követett. A törvényes rend összeomlott,
és Rómát okolták az ebből következő gazdasági mélyrepülés
miatt. Az elkeseredett jeruzsálemi proletariátus Róma, a
vele együttműködő papi arisztokrácia, a csodatevők,
útonálló hazafiak és szektariánusok ellen fordult. A végső
lázadás négy évig tartott; erősen igénybe vette a birodalom
katonai és gazdasági erőforrásait, s Róma ennek megfelelő
keménységgel is torolta meg. A zsidók embervesztesége
Josephus szerint elérte a másfél milliót. A szám irreális, de a



túlzás jól tükrözi e négy véres esztendő borzalmait. Egy új,
reményevesztett diaszpóra keletkezett. A Templomot
lerombolták, s a judaizmus a Talmud vallása lett. A zsidó nép
soha nem heverte ki a csapást, noha a végső szétszóródás
csak a következő században következett be, amikor
Jeruzsálemet elpusztították, és mint római, gyarmati várost
építették újjá. A zsidó keresztény közösség szétszóródott;
vezetőiket minden valószínűség szerint kivégezték. A túlélők
Kis-Ázsiába, keletre és Egyiptomba, elsősorban Alexandriába
menekültek.
A kereszténység központja tehát Rómába tolódott, s a
jeruzsálemi egyház eltűnésével keletkezett űrt a számos
helyen megváltoztatott és kiigazított páli rendszer töltötte
be. A Pál-féle Jézus nem kapcsolódott szorosan a jeruzsálemi
egyház Jézusához. Ezt a hibát korrigálta Márk, megírva Jézus
első életrajzát, melyben Istenként ábrázolja őt. Lukács
evangéliumában és az Apostolok cselekedeteiben
kiteljesítette e plasztikai beavatkozást, amikor a jeruzsálemi
Jézus lefejezett törzsére ráillesztette a Pál mintázta főt. Az
irányzatát és hangsúlyait megváltoztatott egyházat végül a
legtöbb afrikai és ázsiai keresztény-zsidó közösségben
elfogadták, s ez tükröződik számos dokumentumban, többek
közt Máté evangéliumában, amelynek ügyesen sikerül
egyidejűleg nagyon zsidónak és nagyon kereszténynek is
lennie; valamint Jánoséban, amelyben győzelemre jut a páli
teológia. Más keresztény-zsidó csoportok nem voltak
hajlandók a változásra, s így eretnekké váltak. Ilyenek
voltak az elsősorban Egyiptom területén élő szegény
keresztények, az ebioniták. Ők az igaz, eredeti egyháznak
tekintették magukat, és engedték, hogy elzúgjanak
mellettük az események; az ortodoxia kicsúszott a kezükből,
s így hamis újítók megjelenése fenyegette őket – a vallások
történetében nagyon is gyakori ez a paradoxon. Érdekes,



hogy írásaikban és azon más zsidó keresztények írásaiban,
akik az ötvenes években elsőként kezdték használni az
eretnekség fogalmát, Pál úgy jelenik meg, mint Antikrisztus
és az első eretnek. Voltaképpen a zsidó keresztények voltak
azok, akik a Pállal és a hellenizációval szembeni mozgalmaik
során az ötvenes években elterjesztették ezt a fogalmat; a
nyílvessző tehát elég hamar visszafordult az íjász felé.
Magában a judaizmusban az eretnekség már régi, érett és
körvonalazott fogalom volt, így a zsidó kereszténység
összeomlása után az ortodox zsidó hatóságok nem haboztak
a kereszténységet mint olyat eretneknek és átkozottnak
nyilvánítani. Kr. u. 85 körülre ez az ítélet már a zsinagógák
liturgiájába is utat talált: „Pusztítassanak el hirtelenséggel a
nazarénusok és az eretnekek, és töröltessenek ki az élet
könyvéből.” Az eretnekség fogalma is zsidó ajándék a
keresztény egyház számára, s ez az ajándék nemsokára
szépen kivirult a megajándékozott kezeiben.
De hát mi volt ez a keresztény eretnekség? És ami azt illeti,
mi volt az egyház maga? A korai kereszténység történetéről
való ismereteink nagyrészt a 4. században élt caesareai
Euszebiosz püspök írásaiból származnak. Euszebiosz igen
lelkiismeretes történész volt, és sok, azóta megsemmisült
forrással rendelkezett. Hitt azonban benne, és az adatok
értelmezésével bizonyítani is akarta, hogy a Krisztus
tanításának teljességével és a védelmezésére szóló isteni
meghatalmazással felruházott keresztény egyházat már a
kezdetekkor maga Jézus hozta létre, az apostolok első
generációja szilárdította meg, és ez az egyház nemzedékről
nemzedékre érintetlenül vitte tovább az igazságot,
győzedelmesen elhárítva a vele való babrálás és
ügyeskedés számos eretnek kísérletét.



Ez a szemlélet egy ideológiai célokat szolgáló
rekonstrukció. Euszebiosz az egyháznak azt a szárnyát
képviselte, amelyik magához ragadta a fő hatalmi
központokat, létrehozta a monarchikus püspökségek szilárd
hagyományait, s a legutóbbi időkben a római állammal is
szövetséget kötött. A püspök azt akarta bebizonyítani, hogy
egyháza hit és szervezeti felépítés tekintetében egyformán
mindig is a kereszténység főáramlatában állt. Az igazság
azonban egészen más. Láttuk, hogy Jézus küldetésének
eredeti örököse, a jeruzsálemi egyház nem ragaszkodott
szilárdan a tanításhoz, és visszasüppedt a judaizmusba,
mielőtt végül is megsemmisült, maradványait pedig
eretnekeknek tekintették. Pál krisztológiája, amely később
az univerzális keresztény hit leglényegévé vált, a
diaszpórában keletkezett, és hirdetője egy beavatatlan
kívülálló volt, akiben az apostolt a jeruzsálemi egyház sok
tagja nem is ismerte fel. A kereszténység zűrzavarban,
nézeteltérésekben és hitszakadásban született, s a
későbbiekben is hasonló helyzet vette körül. A kitapintható
szervezeti kontúrokkal rendelkező domináns, ortodox
egyház csak lassú fokozatossággal jött létre, egyfajta
természetes kiválogatódási folyamatban, amelyben a
legalkalmasabb jutalma a spirituális fennmaradás. És, mint
az efféle küzdelmek általában, a dolog nem volt
különösebben felemelő vagy épületes.
A darwiniánus hasonlat megfelelő: a Közép- és Kelet
Mediterráneumban a Kr. u. 1. és 2. században végtelen
sokaságban hemzsegtek az egymással versengő vallásos
eszmék, ingatagok és osztódásra, szaporodásra hajlamosak,
s nemcsak felhasadtak és változtak, de többek egyesülése
nemegyszer új formákat is eredményezett. Egy efféle
kultusznak nemcsak a fennmaradásért, de önazonossága
megőrzéséért is küzdenie kell. Jézus néhány meglátása és



alapeszméje gyorsan terjedt el igen nagy területeken.
Követői már a kezdetektől fogva eltérő nézeteket vallottak a
hit és gyakorlatának egyes elemeiről, és minél messzebbre
távolodtak a kiindulóponttól a misszionáriusok, annál
valószínűbb lett, hogy a tanítás is szerteágazik. Ennek
ellenőrzése és megakadályozása egyházi szervezetet
kívánt. Jeruzsálemben ott voltak a vallás vezetői és
„pillérei”; a zsidó gyakorlathoz hasonló módon nem túl
konkrétan körvonalazott feladatkörű tisztségviselők.
Tevékenységük azonban nem volt eredményes. A
jeruzsálemi tanács kudarcot vallott; felvázolt ugyan egy
megállapodást, de a gyakorlatban képtelen volt
megvalósítani. Pál nem volt „kézben tartható”, és
feltehetően mások sem voltak azok. A központi párt
„pillérei” még Jeruzsálemben sem tudták megtartani
hatalmukat, és lassan visszasüppedtek a judaizmusba.
Ezután következett a 66–70-es katasztrófa, s az egyház
központi szervezete teljes egészében megsemmisült.
Való igaz, hogy a keresztények homogén és hallatlanul
férfias doktrínával, a páli evangéliummal, a kérügmával
rendelkeztek, s ez jó esélyt jelentett a fennmaradásra és a
terjeszkedésre is. Mögötte azonban nem állt semmiféle
szervezet; Pál nem hitt az ilyesmiben. Ő a Lélekben hitt,
amely működését őrajta és másokon keresztül fejti ki. Miért
gyakorolná az ember az irányítást, ha ezt Isten megteszi
helyette? És tilalmakkal és szabályokkal rögzített, merev
rendszerről természetesen hallani sem akart. „Vezessen
benneteket a lélek, akkor nem vagytok alávetve a
törvénynek.” Az egyház a normális társadalom fordítottja,
ellentéte volt. Vezetői nem egy hivatali rendszeren, hanem a
Lélek ajándékain keresztül érvényesítették hatalmukat, a
két legnagyszerűbb ajándék pedig a tanítás és a prófécia. Az
apostolok mozgásba hozták a folyamatot, aztán a Lélek



átvette az irányítást, és sok-sok ember által érvényesítette
szándékait. „Némelyiknek ugyanis bölcsességnek beszéde
adatik a Lélek által; másiknak pedig tudománynak beszéde
ugyanazon Lélek szerint; Egynek hit ugyanazon Lélek által;
másnak pedig gyógyítás ajándékai azon egy Lélek által;
Némelyiknek csodatévő erőknek munkái; némelyiknek meg
prófétálás; némelyiknek pedig lelkeknek megítélése;
másiknak nyelvek nemei; másnak pedig nyelvek
magyarázása; De mindezeket egy és ugyanaz a Lélek
cselekszi, osztogatván mindenkinek külön, a mint akarja.”
Az Isten tisztelete még tökéletesen szervezetlen volt, és
semmiféle sajátos, központi felügyelet, ellenőrzés nem
érvényesült. Nem létezett szervezet, amely kezelte volna a
szellemi és anyagi forrásokat. Nem volt megkülönböztetés
egyházi és világi személyek között. A zsidó keresztény
egyházban léteztek presbiterek, az új, megtért péteri
gyülekezetekben azonban nem; ezekben egy lazán
szervezett ébredési mozgalom légköre uralkodott. Időről
időre voltak, akik „megkapták a nyelvek adományát és
prófétáltak”, és mindannyian várták a közeles parousziá-t.
Feleslegesnek látszott bármiféle papi felügyelet, és nem
tűnt helyénvalónak. A páli egyház atmoszférája a gyorsan
terjedő mozgalommal együtt más vidékeken is megjelent.
Az egyház mindennek megfelelően nem egységes
mozgalomként, hanem heterodoxiák halmazataként
terjeszkedett – bár a heterodoxia talán nem is megfelelő
kifejezés, mert úgy tünteti fel a helyzetet, mintha létezett
volna egy ortodox változat. A páli rendszer idővel persze
ortodoxszá vált, de a Jeruzsálemből szerteszét ágazó és
terjedő sokféle variáció nem az ettől való eltérés volt, ezek
egymástól függetlenül alakultak és fejlődtek tovább. Az első
időktől kezdve számtalanféle kereszténység létezett, s
bennük igen kevés volt a közös vonás, noha azonos volt



központi eszméjük, a feltámadás. Mindannyira két dolog volt
jellemző: a sajátos, egyéni szájhagyomány, amely később
írott „evangéliummá” kristályosodott, és ezzel
összefüggésben az apostoli örökségre formált igény.
Mindegyik egyháznak megvolt a maga Jézus-története, és
mindegyik alapítója az eredeti csoport valamelyik tagja volt,
aki a tudás fáklyáját kiszemelt utódjának adta át. E korai
egyházak legfontosabb tényezője az igazság személytől
személynek való átadása volt.
Ez sokkal inkább görög, mintsem zsidó koncepció;
voltaképpen gnosztikus elképzelés. A gnoszticizmust eddig
még senkinek sem sikerült megnyugtatóan definiálnia, vagy
megállapítania, hogy ez a mozgalom megelőzte-e a
kereszténységet, vagy annak egyik kiágazása. Bizonyos,
hogy a gnosztikus szekták a keresztényekkel együtt
terjedtek; mindkettő az általános vallási ozmózis része volt.
A gnosztikusok két központi tétele: a jó és a gonosz által
uralt, kettős világ elképzelése, s a hit az igazság egy titkos
kódjában, amely szájról szájra vagy titkos iratokban terjed
tovább. A gnoszticizmus „tudomány-vallás” – maga a szó is
ezt jelenti –, amely azt állítja, hogy az élet legbenső, rejtett
magyarázatának ismeretével rendelkezik. Egyfajta
spirituális parazita volt – és máig is az –; a többi vallást úgy
tekintette és használta, mint valamiféle hordozóközeget, a
kereszténység pedig nagyszerűen megfelelt céljainak. Volt
misztikus alapítója, Jézus Krisztus, aki igen alkalmasan és
kényelmesen eltűnt, maga után hagyva egy sor mondást, és
az azokat továbbadó tanítványokat és követőket – ráadásul
pedig a közismert mondásokon kívül voltak titkosak is,
amelyek szájról szájra, nemzedékről nemzedékre terjedtek
tovább. A gnosztikus csoportok kiragadtak a
kereszténységből egy-egy darabkát, de megpróbálták őket
történelmi eredetüktől elszakítani. Hellenizálták a



kereszténységet, ahogy hellenizáltak más keleti eredetű
kultuszokat is (és nemegyszer eggyé gyúrták
maradványaikat). Etikájuk kedvük szerint változott; olykor
ultrapuritánok voltak, olykor pedig orgiasztikusak. Egyes
csoportjaik a törvény páli elítélését használták fel arra, hogy
teljes szabadságot hirdessenek. Pál keményen küzdött a
gnoszticizmus ellen, mert felismerte, hogy az lerombolhatja
és felfalhatja a kereszténységet. Korinthoszban egy igen
képzett keresztény csoporttal találkozott, amely Jézust már
mítosszá fokozta le. Kolosszében köztes szellemeket és
angyalokat imádó keresztényeket talált. Igen nehéz volt
küzdeni a gnoszticizmus ellen, mert – mint a lernai hidrának
– száz feje volt, és szüntelenül változott. Minden szektának
megvolt a maga kódrendszere, és a legtöbben
természetesen – gyűlölték egymást. Voltak, akik
egybeolvasztották Platón kozmogóniáját Ádám és Éva
történetével, és a legkülönbözőbb értelmezéseket fűzték
hozzá; az ofiták liturgiájukban átkozták Jézust, és imádták a
kígyókat, azzal érvelve, hogy azok győzelmet arattak Isten
felett. Voltak, akik elfogadták a keresztény megváltástant,
de nem fogadták el megváltóként Jézust; a szamaritánusok
Simon mágust részesítették tiszteletben, mások
éppenséggel Herculest.
A legveszedelmesebb gnosztikusok azok voltak, akik a
kereszténységen belül látták a továbblépés útját, és olyan
változatokat hoztak létre, amelyek az egész rendszert
romlással fenyegették. Az egyiptomi Baszilidész és a római
Valentius hívei, noha más dolgokban eltérő nézeteket
vallottak, elutasították az inkarnáció gondolatát, és
tagadták, hogy Jézus valaha is ember lett volna – azt
állították, hogy teste csupán látszat, képmás; dokeszisz volt.
A doketizmus komoly vonzerőt jelentett a görög kultúrájú
területeken, mert leválasztotta a kereszténységet annak



zsidó gyökereiről, s ez igen népszerű volt, kivált a jómódúak
között. A görög kultúrkör nehezen értette meg, hogy a
kereszténység miért akarja fenntartani a zsidó kapcsolatot,
vagy miért kell fenntartania. A Septuagintát gyalázatos
dokumentumnak, barbárnak és érthetetlennek, amennyiben
pedig érthető, visszataszítónak találták. Miért hordozzák ezt
a ballasztot a keresztények? Ezt a gondolatmenetet még
ármányosabbá tette, hogy csupán egy lépésnyivel vitte
tovább a páli logikát. Minden bizonnyal voltak pillanatok,
amikor Pál minden zsidósága ellenére kísértésbe esett, hogy
sutba dobja az Ószövetség könyveit. Vajon mennyi volt
belőlük autentikus? Valentius nem tekintette őket annak,
mert úgy tartotta, hogy jelentős részüket a zsidó „vének”
írták, más részei pedig tükrözték a különböző korszakok
közvélekedésével kötött kompromisszumokat, amelyekben
mint fővádlott, Mózes szerepelt. Ahogy a kereszténység
különböző formái terjedtek, és magukba fogadtak – vagy
kitermeltek – magasan képzett embereket, mind szigorúbb
vizsgálat alá kerültek az írások szembeszökő hiányosságai
és fogyatékosságai. A 2. század első évtizedeiben azonban
még sok bizonytalan megítélésű és különböző nyelvű
keresztény szöveg létezett. Vajon melyik érvényes, és
melyik érvénytelen?
A kérdés magára vonta a jómódú ember és nagyszerű
elme, a megtért ponthuszi Markion figyelmét. Markion 120
130 táján érkezett Rómába, és komoly szerepet vállalt a hit
terjesztésében. Pál iskolájához tartozott, s teológiai
értelemben talán a mester legnagyszerűbbb utóda volt. A
kereszténység két fontos és állandó vonulatát képviselte: az
egyház dokumentumainak hűvös, racionális vizsgálatát és a
tiszta, egyszerű szeretetfilozófiát. A reneszánsz tudós
egyfajta előképe, Erazmus előrevetett árnyéka volt.
Markionnak nem voltak kétségei afelől, hogy Pál tanai



lényegében helyesek, és tudta, hogy időben is ezek állnak
Jézushoz a legközelebb. A nehézségeket abban látta, hogy
miként lehet őket részint az Ószövetséggel, részint a Pál
utáni keresztény szövegekkel összebékíteni. A modern
szentírástudományéihoz alapvetően hasonló történeti és
kritikai módszerekkel dolgozva csupán hét páli levelet
minősített eredetinek, és elutasított minden későbbi, Pál
neve alatt „futó” dokumentumot. Az úgynevezett
evangélisták közül csak egyes lukácsi részleteket (az
evangéliumból és az Apostolok cselekedeteiből) nyilvánított
hitelesnek, és minden mást elutasított, mint későbbi
koholmányt, ésszerűsítést és zűrzavart. Az Újszövetséget
egészen annak páli csontvázáig csupaszította le; Markion
szemében Pál tanítása voltaképpen maga volt a jézusi
evangélium. Az Ószövetséget in toto utasította el, mert úgy
látta – ahogy azóta is számos keresztény vélekszik –, hogy
valami egészen más, irtóztató, gonosz, vérszomjas és a
Dávidhoz hasonló haramiákat pártoló istenről beszél.
Szövegelemzése és a folyamat, amelynek során a
„kánonhoz” eljutott, ekképpen összhangban áll; a
judaizmussal való, Pál által kezdeményezett szakításnak
teljesnek kell lennie, tehát ki kell rostálni, selejtezni a
keresztény szövegek judaizáló tendenciáit és
kompromisszumait.
Markionnak egyetlen könyve sem maradt fenn. 144-ben
összetűzésbe került a római hatóságokkal, és keletre
menekült. Később Tertullianus, a legelső és leghangosabb
keresztény boszorkányüldöző, eretneknek nyilvánította. Ez
magyarázatot ad arra, hogy miért nem maradtak fenn a
művei, csupán az őt támadó könyvekben szereplő töredékek
és idézetek. Az ókori szerzők műveinek fennmaradása
hosszú időn át tartó pozitív megítélést és erőfeszítéseket
kíván. Korai keresztény írások igen kis számban keletkeztek,



s anyaguk a rendkívül sérülékeny papirusz volt; folyamatos
és gyakori átírás, másolás nélkül semmi esélyük nem
lehetett arra, hogy fennmaradjanak. Cenzorra nem volt
szükség, hacsak egy-egy hereziarkának nem voltak
nemzedékeken keresztül követői, akik életben tartották a
műveit. Így hát nem ismerjük Markion rendszerének
részleteit. Istene mindenesetre Pál szeretetistene volt, és
elutasította azt az elképzelést, mely szerint Isten félelmet
parancsolt, hogy az emberek engedelmeskedjenek neki. Ez
az etikát egymagában alátámasztó és megtartó szeretetben
való hit volt az, amit Tertullianus Markionnak és híveinek a
szemére hányt. „Azt mondják – gúnyolódott –, hogy Isten
tisztán és egyszerűen csak jó. Tiltja a bűnt, igaz, de csak
szavakban... és nem kívánja, hogy rettegjék őt... ezek
egyáltalán nem félik istenüket... azt mondják, csak a
gonosznak kell félnie, a jót szereti az Isten. Botor ember! Azt
állítod, hogy nem kell félni azt, akit Úrnak nevezel, holott
maga a szó is hatalmat takar, hatalmat, amelyet rettegni
kell!” Félelem nélkül az embert hatalmába keríti a bujaság,
játékokra, színházba és cirkuszba jár – a keresztények
számára mind tilalmas dolog.
Markion és Tertullianus vitájában – talán először
megmutatkozik a keresztények két típusa: a racionális
optimista, aki hisz abban, hogy a szeretet elégséges, s az
ember eredendően vágyik arra, hogy jól és helyesen
cselekedjen; s pesszimista, akinek meggyőződése, hogy az
ember romlott, és féken tartásához nélkülözhetetlen a
kárhozat mechanizmusa. A sikeres kereszténység
lényegében a két szemlélet és szellemiség együttese;
mindkét típust magába foglalja, még ha súrlódásokkal és
konfliktusokkal is. A fent említett ellentét dolga felől
Rómában nem sikerült az összeegyeztetés. Róma
univerzalista volt, s a szövegek Markion-féle könyörtelen



gyomlálása erősen szűkítette a kereszténység vonzáskörét.
Markion ezenkívül a házasságban sem hitt, mert úgy
tartotta, hogy a nemzés a gonosz, ótestamentumi Isten
találmánya – legalábbis ezt állítja róla Tertullianus. Markion
bonyolult, összetett figura volt; bibliaszöveg-magyarázatai
briliáns elmére, a páli irgalmasságról való elképzelései
csodálatra méltó lelkiségre vallanak, a nemiségről alkotott
nézetei azonban legalábbis különösek. Mindezek
összhangban voltak a közeles parousziában való hittel, ám a
140-es években az egyház felismerte, hogy az eredetileg
elgondoltnál tovább, talán sokkal tovább kell várakoznia, s a
nagy terv végrehajtásához elengedhetetlen volt a nemzés, a
szaporodás. Markion távozásával egyfelől súlyos csapást
mért a római egyházra; másfelől a magával vitt vagyon
révén számos követőre tett szert Keleten. A cölibátus
azonban – a dolog természetéből adódóan – bármely
eretnek mozgalomra nézve szükségszerűen végzetes dolog.
Tertullianus és Markion soha nem találkozott; más
nemzedékekhez tartoztak, és Tertullianus sokkal inkább
Markion szellemiségét támadta, semmint magát a személyt.
Mindkettő sziporkázó elme volt. Tertullianus ezenfelül
mesterien forgatta a tollat; nagyszerű szónok volt, és remek
vitatkozó. Egyformán bírta a latin és a görög nyelvet, de – a
keresztény teológusok közül elsőként – többnyire latinul írt.
Hatása azért is volt oly igen nagy, mert megteremtette az
egyházi latint, kidolgozta a szükséges nyelvi fogalmakat és
kifejezéseket, és – ékesszólásának hála – feledhetetlen és
hatásos mondatokat formált: „a mártírok vére az egyház
veteménye”; „Az eretnekek egysége a hitszakadás”;
„Hiszem, mert képtelenség”. Ez utóbbi mutatja, hogy a
racionalista Markiontól milyen mérhetetlen távolság
választja el. Tertullianus Karthágóban született, ahol még a
2. század utolsó évtizedeiben is egy jellegzetes, helyi, buzgó



és bátor egyház tevékenykedett, amely rettenthetetlenül
szegült szembe a szűk látókörű, intoleráns, dühödt és
kíméletlenül erőszakos világi hatóságokkal. Egyes
bizonyítékok szerint Karthágót és az afrikai partvidék más
területeit a zelóták és az esszénusok evangelizálták, s a
harciasságnak és a hatóságokkal, az üldöztetéssel való
szembeszegülésnek igen régi hagyományai voltak itt.
Tertullianus megőrizte ezt a hagyományt. Számára az
egyház a hívők becses elitje volt, amelyet meg kell védeni a
bármerről is érkező szennytől és fertőzéstől; úgy vélte, hogy
a Gonosz a Földön bolyong, és mohón rombolni, ártani akar.
A keresztényeknek a lehetséges minimumra kell szorítaniuk
az állammal fenntartott kapcsolataikat; el kell utasítaniuk a
hadseregekben, a hivatalokban, de még az állami
iskolákban való szolgálatot is, s nem élhetnek semmiféle
olyan kereskedelemből, amely a pogány vallásokkal akár
csak közvetett kapcsolatban áll. Kiváltképp helytelenítette a
Markion-féle racionalistáknak a keresztény tanítás és a
görög filozófia összebékítésére irányuló próbálkozásait. „Mi
köze Athénnak Jeruzsálemhez? Mit akar az egyháztól az
Akadémia? Mi dolguk a keresztényekkel az eretnekeknek? A
mi parancsolatunk Salamon csarnokából származik, s ő azt
tanította, hogy Isten a szív tisztaságában keresendő. El
minden próbálkozással, amely sztoikus, platonikus vagy
dialektikus kereszténységet kíván!”
A szellemi kutatás iránti megvetésében Tertullianus
voltaképpen Pál-ellenes, egy más értelemben azonban
maga is a páli hagyományok gyermeke. Hangsúlyozta a
kiválasztottak ajándékát, a hit mindent lebíró erejét.
Szemében a keresztények emberfölötti emberek voltak,
mert a Lélek munkált bennük. Ez Pál egyházfelfogása:
közösség, ahol a Lélek az egyéneken keresztül fejti ki
működését; és sokkal inkább ez, semmint hierarchia,



amelyben a hatalom hivatalos utakon érvényesül.
Tertullianust izzó hite az eretnekek ostorává és az egyház
hevült hirdetőjévé tette – talán a legnagyszerűbbé, aki
valaha is élt. Az egyházi vezetés által értelmezett ortodoxia
melletti vaskövetkezetességű kiállása azonban
természetével alapvetően ellenkezett. Az istenséggel való
közvetlen kommunikációt nemcsak lehetségesnek tartotta,
de nélkülözhetetlennek is – nem kevesen voltak a hasonlóan
gondolkodók. Ez az elgondolás az egyház legrégebbi
hagyományainak része volt, és a nagy tekintélyű Pál is teljes
mértékben egyetértett vele. Az igazság önjelöltként,
„szabadúszóként” való hirdetésének gondolata azonban a
kánont kötelesség- és feladatszerűen védelmező reguláris
papság létével végső soron nem volt összeegyeztethető.
A krízis hosszú készülődés után a 2. század második
felében következett be. A vándor evangelizátorok által
gyorsan terjedő kereszténység alapjellegénél fogva vonzotta
a kóklereket és sarlatánokat. A legkorábbi keresztény
dokumentumok (és az első kegyes hamisítványok) a
hittérítők iránti bizalmat próbálják megalapozni, és a
szélhámosok iránti éberségre intenek. A művelt pogányok
csúfondárosan szemlélték a keresztények együgyű
hiszékenységét. A ragyogó görög szatirikus, Lukianosz, aki
megvetette az emberi naivitást, különösen kritikus volt a
keresztényeket illetően, akik „A hagyományból merítik
hitüket, és nem követelnek egyértelmű bizonyságokat.
Minden csaló rájuk erőszakolhatja magát, és igen gyorsan
kereshet rajtuk komoly pénzeket.” Lukianosz példaként
megemlíti a cinikus filozófust, Peregrinust, aki Palesztinában
találkozott keresztényekkel – „szinte pillanatokon belül úgy
bámulták és hallgatták, mint a gyermekek; ő lett a kultusz
vezére, a zsinagóga feje; minden. Értelmezte szent
könyveiket, s néhányat maga is írt. Istenként tisztelték, úgy



kezelték, mint törvényhozót, megtették vezetőjüknek
természetesen másodikként az után az ember után, aki
megalapította a kultuszt; akit Palesztinában megfeszítettek,
és akit imádnak azóta is.” Peregrinus bizonyára őszintébben
gondolta a dolgot, mint ahogyan Lukianosz beállítja; nem
sokkal később, 165-ben, az olimpiai játékok befejezésekor
máglyán égettette el magát. Mindig nehéz dolog
különbséget tenni a valódi elhivatottak, az öncsalók és a
közönséges bűnözők között. Lehet, hogy kellemetlenek
voltak az egyes hóbortos rajongók vagy „nyelveken
beszélők”, de ennél még sokkal komolyabb veszély volt,
hogy esetleg bűvkörébe vonja őket egy-egy kiemelkedő,
karizmatikus próféta, aki talán még ellenegyházat is alapít.
Ahogyan a gnoszticizmus különböző változatai azzal
fenyegettek, hogy hatalmukba kerítik és a hellenisztikus
szubkultuszok bomlasztó zűrzavarába sodorják a keresztény
személyiséget, a karizmatikusok azt a veszélyt hordozták,
hogy a próféciák Bábelébe fojtják az egyház tiszta és világos
hangjait. A cselekvésre alkalmas pillanat 170 körül
következett be, amikor az egyház ellenségének
nyilvánítottak egy komoly vonzerejű személyt, Montanust,
aki a Vigasztalónak nevezte magát. Montanus
leghűségesebb követői asszonyok voltak, akik komoly
szerepet játszottak a mozgalomban – egyébként hasonló
volt a helyzet egy vagy két páli gyülekezetben is. Ellenfelei
azzal támadták Montanust, hogy házasságokat szakított
szét, és a hozzá csatlakozott asszonyokat egyházi
tisztségekkel ruházta fel. Tertullianus, még mint ortodox
hitterjesztő, így ostorozta az egyházi rend e felforgatását:
„Ó, az eretnekek asszonyainak arcátlansága! Tanítani,
vitázni, ördögöt űzni, gyógyítani merészelnek – talán még
keresztelnek is!... No persze sehol sem olyan könnyű az
előbbre jutás, mint a lázadók táboraiban; már az is érdem,



hogy az ember ott van egyáltalán!” De baptismo (A
keresztségről) és De virginibus velandis (A szüzek fátyláról)
című traktátusaiban szenvedélyesen tagadja, hogy
asszonyok elláthatnának bármely egyházi feladatot.
A montanisták elleni támadásnak két fő csapásiránya
volt. Egyfelől túlságos szigorúságot vetettek a szemükre,
például Hippolytus Refutatio omnium haeresiuma: „Sajátos,
újfajta ünnepeket és szertartásokat vezettek be, meg retek
diétát, az asszonynépség sugalmazására” – de
elmarasztalták Montanust azért is, mert nagy
pénzösszegeket kezelt, hogy feltűnő és hivalkodó
utazásokat tegyen, és komoly javadalmazást biztosítson
legközelebbi követőinek. Az ellene irányuló ortodox vádak
egy része nyilvánvaló kitaláció. Euszebiosz említést tesz egy
történetről, amely szerint Montanus és egyik fő
prófétaasszonya közösen követtek el öngyilkosságot, de
hozzáteszi, hogy a dolog koholmány. A vádak jó része
csupán azt érzékelteti, hogy a montanisták úgy működtek,
mint az egyház – hatalmas területeken voltaképpen ők is
voltak az egyház –, pénzt gyűjtöttek, fizették a papságot és
így tovább.
A mozgalom morális értékére legjellemzőbb, hogy
később Tertullianus, az eretnekek ostora is hozzá
csatlakozott. Nem tarthatott ki az ortodoxia mellett, amely
tagadta a Lélek önálló szerepét, és ragaszkodott ahhoz a
feltételezéshez, hogy csakis a szabályos egyházi
csatornákon keresztül lehetséges az istenséggel való
kommunikáció. Tertullianus oly mélységesen meg volt
győződve a közvetlen szellemi beavatkozás
valóságosságáról – különösen, miután megtapasztalta erejét
és hatékonyságát –, hogy még olyan vonatkozásait is
elfogadta, amelyeket mindaddig hevesen tagadott. Élete
vége felé, már mint montanista írta De Anima című



művében: „Egyik nővérünk, ki a látomások ajándékával
ruháztatott fel, a templomban, a vasárnapi szertartások
idején elragadtatásba esvén megpillantja a Lelket.”
Tertullianus esete fontos és bizonyos értelemben példa
nélkül álló bepillantást enged a korai egyház működésébe.
Egy nagy egyházi férfiú, egy feddhetetlen becsületű és
lángoló hitű ember eretnekké válik! Ez a váltás tökéletesen
aláaknázta a montanisták erkölcseivel és nyilvános
viselkedésével szemben korábban felhozott ortodox
vádakat, és az egész mozgalomra egyfajta morális
jóváhagyottság pecsétjét ütötte rá. A montanisták
nyilvánvalóan becsületes, szent életű s minden valószínűség
szerint alázatos és mértékletes emberek voltak. Ám hogy
mindezt tudjuk, az a véletlennek köszönhető, vagy valamely
ortodox tekintély tudatos döntésének, amelynek folytán
Tertullianus – mint személyiség és mint teológiai író – ránk
maradhatott. „Normális” esetben őt is elnyelte volna a
feledés, vagy művei csak torz töredékekben maradtak volna
fenn. Ám ő nemcsak az első latin teológus volt, de egyben
az egyik legkiemelkedőbb is; életműve rendkívüli mértékben
járult hozzá a keresztény hit megszilárdulásához. Izgalmas
olvasmányok voltak, és izgalmas olvasmányok még
napjainkban is. Tertullianus túlságosan becses volt ahhoz,
hogy az ortodox egységesség és egyöntetűség áldozata
legyen. Bár ő volt az első protestáns, megmentette a
tehetség és a tudás. Az egyház folyamatosan reprodukálta
és használta műveit, ezzel pedig fenntartotta, megerősítette
és szentesítette a montanisták hitét.
Többnyire azonban úgy alakult a dolog, hogy aki vitatta,
ami – már akkor vagy később – ortodox tradícióvá
merevedett, azt lassan elborították és maguk alá temették a
ráhányt egyházi mocskolódások és cáfolatok. Az odium
theologicum nem a keresztények találmánya, az eretnekség



és kiátkozás fogalmaival együtt ez is a zsidó örökség része
volt. Mint láttuk, az Apostolok cselekedeteinek békés, szelíd
hangneme, amely úgy állítja be a korai egyházat, mint
méltányos, igazságos és derék senatorok testületét, amely
békésen halad a közös döntések felé, ellentétben áll azzal a
valósággal, amivel Pálnál találkozunk. A krisztusi
testvériségben már igen korán felhangzottak a kemény
szavak, s azóta folyamatos volt a szidalmak inflációja. A 2.
században az eretnekekkel való vita során egyre
hevesebbekké váltak az ortodoxia vádjai, és egyre durvábbá
a mozgalom sikereivel többnyire arányos hevületű
gyalázkodás. Az ellentét fokozódásával szükségessé vált,
hogy az elhajlónak ne csak a tanait pocskondiázzák, hanem
az erkölcseit is. Az elmélet hamarosan odáig jutott, hogy a
tanításban való eltévelyedés már önmagában is erkölcsi
romlást jelent – az ortodox vitatkozók tehát kétségbe vonták
a jóhiszeműséget is. A montanista tisztségviselőket
kapzsisággal és harácsolással vádolták csupán amiatt, hogy
fizetést kaptak. Az ortodox Apolloniosz azt állította
Montanus tanítványáról, Alexanderról, hogy útonálló, s hogy
visszataszító dorbézolásokat rendez egy buja prófétanővel,
Priscillával. A vád így folytatódik: „Vajon egy igazi próféta
használ-e kenceficét? Befesti-e szemöldökét és szemhéjait?
Leli-e a cifrálkodásban örömét? Űz-e szerencsejátékot?
Kockázik-e? Kölcsönöz-e kamatra pénzt?” Ami a
keresztények közt normális, mindennapos dolog volt – hogy
szüzeknek nevezzék az özvegyeket, fizessenek a papoknak,
vagy pénzzel váltsák ki az állami börtönökből testvéreiket –,
azt az eretnek szekták esetében ördögi cselekedetnek
bélyegezték. Általában a legszigorúbb életet követelő és
leginkább istenfélő szekták vonzották a legtöbb hívőt, ám
éppen azért, mert ezek voltak a legsikeresebbek, ezeket
támadta a legkeserűbb elszántsággal az ortodoxia.



Érvényesült tehát egy baljóslatú Goebbels-törvény a
korai keresztény hitvitákban is: minél lármásabb a
gyalázkodás, annál nagyobb a hazugság. Egy 324-ben, a
püspökökhöz írt körlevelében az alexandriai Alexander
püspök így írt az ariánusokról:
Ezek a gazemberek kapzsiságtól és dicsvágytól hajtva szüntelenül azon
ügyeskednek, hogy megkaparinthassák a leggazdagabb egyházkerületeket...
megháborodtak a bennük munkáló ördög mesterkedéseitől... hétpróbás csalók...
született összeesküvők... szándékaik a leggyalázatosabbak... haramiák fészkei...
bandát szerveztek Krisztus ellen... ellenünk lázítanak... arra tüzelik az
embereket, hogy üldözzenek bennünket ... szemérmetlen, erkölcstelen
asszonyaik... fiatalabb leányaik illetlen öltözékben mászkálnak az utcán, és
beszennyezik a kereszténységet...
És így tovább. Időszámításunk első két évszázadában
folyamatosan és lehangoló mértékben inflálódott a
gyalázkodás és a szidalom; az ortodoxokra a manicheusok
között azt mondogatták: „bennük sem mértékletesség, sem
becsületérzés, sem bármiféle erkölcsösség nem találtatik,
törvényük hazugságok és hamisságok halmaza, vallásos
hitüket az ördög formálta, áldozatbemutatásuk maga a
romlottság...” A fennmaradt írásos emlékekből tudjuk, hogy
ugyanezt a nyelvezetet használták az eretnekek, a
szakadárok és az ortodoxia egyéb bírálói is. Az
antinesztoriánus alexandriai Kürillosz püspököt például
Pelusziumi Izidor így jellemezte: „olyan ember, aki szilárdan
eltökélte, hogy inkább személyes gyűlöletének, semmint a
krisztusi igaz hit keresésének él”; egy másik bíráló, az
antiochiai Theodorétosz püspök pedig e szavakkal üdvözölte
Kürillosz halálát: „Örvendeznek az élők, a holtak azonban,
meglehet, aggódnak, hisz félnek, hogy társasága iszonyatos
teherként fog rájuk nehezedni... a sírásók céhe helyezzen
hatalmas, súlyos követ a sírjára, hogy soha vissza ne
térhessen, és hitetlen elméjével soha többé ne



kérkedhessen. Hadd vigye csak a Pokolba újfajta tanait, s
prédikáljon a kárhozottaknak éjjel és nappal szüntelen.” Az
ember csak bámul a vádak hosszú során, amelyeket az
egyház kiválóságai egymás fejéhez vagdostak.
Szozomenosz, a történész említi: Athanaszioszt, Alexandria
ortodox püspökét azzal vádolták, hogy összetört egy titkos
serleget, szétzúzott egy püspöki széket, embereket
jogtalanul börtönbe vetett; törvénytelenül elűzött,
fegyveresekkel tartóztattatott le és megkínoztatott egy
püspököt; más püspököket megütött, hamis tanúságtétellel
és esküszegéssel szerzett egyházmegyéket, egyik
ellenlábasának eltörette és levágatta a karját, felgyújtatta a
házát, aztán egy oszlophoz kötöztette, megkorbácsoltatta és
minden ok nélkül börtönbe vettette – mindezt még annak
tetejébe, hogy hamis tanokat hirdetett...
E helyi vitákban felhabzó vitriol jól mutatja a keresztény
hit alapvető ingatagságát az első évszázadokban, mielőtt az
újszövetségi szövegek egy kanonizált változata ki nem
kristályosodott, ki nem alakult egy egyezményes
megszövegezés, és létre nem jött egy szabályozott,
szervezett egyházi struktúra, amely védi és terjeszti
mindezeket. A 3. század második felénél korábban a
kereszténységnek valamely domináns vonulatáról még nem
beszélhetünk. Amennyire képesek vagyunk megítélni, az 1.
század végére és gyakorlatilag az egész 2. században a
keresztények túlnyomó része a keresztény gnoszticizmus
különböző változataihoz vagy karizmatikus személyek köré
szerveződött revivalista csoportokhoz tartozott. Euszebiosz,
aki arra törekedett, hogy olyan közelre tolja vissza az
uniformitás és ortodoxia kezdeteit az apostolokhoz,
amennyire csak lehetséges, az ortodox egyházról, annak
nagyságáról, hatásáról, eredményeiről, kiemelkedő
egyéniségeiről és hősi erőfeszítéseiről beszélve állandóan a



számtalan, igen sok, mind kifejezéseket alkalmazza, ám
ezek jogosultságára utaló bizonyítékok még az általa idézett
szövegrészekben sem fellelhetők. Különösen eltúlozza a
legkorábbi időktől fogva keletkezett ortodox irodalom
corpusának méreteit. Az a szándék vezette, hogy
bebizonyítsa: az igaz hitet hirdető művek már az első két
évszázadban nagy számban keletkeztek, széles körben
terjedtek, hűen megőrződtek és hosszú életet értek meg;
oly erőteljesen virágzott ez az irodalom, hogy szétzúzta
vagy kicsiny enklávékba kényszerítette az eretnekséget. Az
Euszebiosz által említett könyvek azonban nem maradtak
fenn, és hivatkozásaiból úgy tűnik: nem olvasta őket ő maga
sem. Vajon miért vészelték át ezek a művek az első négy
évszázadot, s azután miért tűntek el? Másfelől: a hallatlan
mennyiségű eretnek szöveg – beleértve az egyes szekták
egymás elleni kirohanásait és gyalázkodásait – mind
elveszett, címük azonban fennmaradt, s ezek igen sok
esetben nem vallanak vitairatokra – az ortodoxia ellen a
fennmaradásért küzdő szekták műveire –, sokkal inkább
tűnnek a megszilárdult, többségi hit rendezett, normális
tanításainak.
Az egyes püspökségek saját, egyéni „sikerlistáit”
tanulmányozva a korai időszakra jellemző bonyolult,
sokrétegű ortodoxia és heterodoxia képe rajzolódik elénk. A
3. században a püspökök listáját – utódjaikat mindig maguk
szentelték fel –, amely visszavezetett egészen az
egyházmegye valamelyik apostol által történt alapításáig a
birodalom minden nagyobb városában feljegyezték – vagy
kiagyalták –, Euszebiosz pedig rögzítette ezeket a
felsorolásokat. Az ötlet a gnosztikusoktól származott, akik
felsorolták tanítóikat és azok tanítóit egészen Jézusig, és
nemzedékről nemzedékre adták tovább a megszentelt
tudást. Így Baszilidész, a gnosztikus eretnekek egyike



Glauciasra, Péter közvetítőjére s rajta keresztül Péterre és
Krisztusra hivatkozott; egy másik gnosztikus, Valentinus azt
állította, hogy Pál tanítványától, Theodasztól kapta az
ismereteket; s a karpokratiánusok és nasszeniánusok
egyaránt Mariamnét vallották tanítójuknak, akire még maga
Jakab, Jézus atyjafia bízta a titkokat. A 2. század során az
ortodox kereszténység is átvette ezt a gnosztikus trükköt, és
180 körül bizonyos mértékig rendszerré is fejlesztette egy
ortodox szerző, a keleti származású Hegeszipposz. Írásai
elvesztek, de Euszebiosz szerint sokat utazott, hogy
bizonyítékokat gyűjtsön az egyes egyházak vezetőinek
egymásutániságáról, s egy hatalmas kötetet írt, amelyben
„a lehetséges legvilágosabb formában elénk tárta az
apostoli tanítás torzítatlan hagyományozásának történetét”.
A személyi alapokon nyugvó intellektuális folyamatosságot
jogi és szentségi folyamatossággal, ekképpen a „helyes”
hagyományozást és öröklődést a renddel és egyetértéssel
azonosnak tartotta. A korai tanítókat uralkodó püspökök
sorának tekintette és formálta át. Nem volt itt tudatos
hamisítás; a 2. század második felétől kezdve már úgy
gondolták, hogy püspökök mindig is voltak; a részletek
megszerzéséhez csak meg kellett egy kicsit kapirgálni az
emberek emlékezetét, s aztán ki lehetett a listát csinosítani,
így minél hosszabb és impozánsabb a névsor, annál később
keletkezett, és annál pontatlanabb. Euszebiosz azonban úgy
tálalja a listát, mint megbízható bizonyítékát annak, hogy az
ortodoxiának a legkorábbi időktől kezdve minden
püspökségben folyamatos hagyományai vannak, és minden
eretnek mozgalom csak a kereszténység fő vonulatától való
későbbi eltérülés.
A felsorolások mögé tekintve azonban egészen más kép
rajzolódik elénk. Az Edesszában, a Szíriai-sivatag peremén
meghonosodott korai kereszténység bizonyítékai



hamisítványok; szinte bizonyos, hogy az első ortodox
püspök, az Euszebiosz korában élt Kuné alatt keletkeztek. A
kereszténységet a markioniták honosították meg ezen a
vidéken 150 körül; a későbbiek során számos nem ortodox
még manicheus – formában is virágzott. Az Újszövetség
különböző, még lényegi pontokban is eltérő
szövegváltozatokban fordult elő. Az ortodoxia csak a 3.
század utolsó évtizedeiben vetette meg a lábát ezen a
területen.
Ugyanígy: egy későbbi mércével mérve heterodoxok
voltak az első egyiptomi keresztény csoportok is.
Keresztény-gnosztikusok voltak, s létrejöttük ideje az 1.
század elejére tehető. Tanításuk, amelyet kopt nyelven
írásba is foglaltak – az „egyiptomi evangélium” – később
eretneknek nyilváníttatott. A Felső-Nílus völgyében a
közelmúltban talált leletek arról tanúskodnak, hogy ebben
az időben a gnoszticizmus volt a kereszténység uralkodó
formája Felső-Egyiptomban is. Alsó-Egyiptomban,
Alexandriában létezett egy, az utóbb szintén eretneknek
bélyegzett „héberek evangéliumát” használó zsidó
keresztény közösség. Az ortodoxia csak a 189 és 231 között
működött Demetriosz püspök idejében szilárdult meg;
Demetriosz több új püspökséget is létrehozott, és
elkészítette saját alexandriai püspökségének genealógiáját,
amely tíz mitikus elődön át jut el egészen Márkig, tehát
Péterig és Jézusig. Az ortodoxia a 3. századig csupán egy
volt a kereszténység számos formája közül, és dominanciára
csak Euszebiosz idejében jutott.
A 2. század végéig hasonló zűrzavar uralkodott még
Antiochiában is, ahol annak idején Péter és Pál
tevékenykedett. Ez a város számtalan ezoterikus vallási
kultusznak adott otthont. Erőteljes volt a gnoszticizmus,
amely az apostolok távozása után a kereszténység fölébe is



kerekedhetett. Egyes korai, ottani keresztények a jelek
szerint használták a „Péter evangéliumának” nevezett
eretnek szövegeket is. „Apostoli örökségük” levezetése
teljességgel elveszett. Amikor Euszebiosz püspöklistájának
legfőbb forrása, Julius Africanus megkísérelt összeállítani
Antiochia számára egy hasonló felsorolást, csupán hat nevet
talált ugyanakkora időtartamra, amelyre Rómában tizenkét,
Alexandriában pedig tíz püspök jutott. Antiochiai
ortodoxiáról voltaképpen csak Ignatius püspökségétől, a 2.
század végétől kezdve beszélhetünk; Ignatius szabadította
fel magát és püspökségét a gnosztikus hagyományok alól,
és a folyamat elősegítése érdekében más vidékekről hívott
ortodox papokat; bizonyítékokkal rendelkezünk arra nézve,
hogy ugyanez történt Kis-Azsia nyugati részében, Krétán és
Thesszalonikiben is. Minden kézzelfogható bizonyíték
amellett szól, hogy az uniformitás elérése, vagyis az
ortodoxia létrejötte csak a 2. század végére tehető, s az
átalakulás még száz évvel később sem volt teljességgel
befejezett.
A folyamatban számos tényező játszott szerepet; a
legfontosabb az újszövetségi írások kánonjának fejlődése
volt. Noha a szájhagyomány továbbra is, egészen a 2.
század végéig igen fontos maradt, a legtöbb szöveget már a
század első évtizedeiben írásba foglalták; hatalmas
mennyiségű írott anyag keletkezett, amelynek csak egy
része maradt ránk, ez pedig igen sokféle, egymásnak jórészt
ellentmondó tantételt, állítást és bizonyítást tartalmaz. Az
egyházat már a legkorábbi időkben nyugtalanította ez az
állapot – amint az Papiasz püspök munkáiból is kitűnik –, és
kezdettől fogva el volt szánva rá, hogy kemény kézzel
nyúljon a dologhoz, s kirekesszen mindent, amiről úgy
gondolta, hogy valamelyik apostollal való szerves
összefüggése, kapcsolata nem kimutatható. Ebben az



időszakban a keresztények még tudták, hogyan öltöttek
írásos formát a hagyományok, és sokkal inkább tisztában
voltak a hamisításokkal is, mint a törvényhozók a későbbi
korok keresztény tanácsaiban. Ám Markion túlságosan
messzire ment; szövegelemzői módszerei – bár impozánsak
– nem csupán maradéktalanul elmetszették a kereszténység
zsidó gyökereit (eltorzítva egyúttal Jézus működésének
alapjellegét és intellektuális hátterét), de jószerivel a páli
forrásegyüttesre redukálta az egész Újszövetséget is. A
történelmi Jézus eltűnt, a kereszténység tökéletesen
hellenizálódott, jóval sebezhetőbbé vált a gnosztikus
behatások által, s a széthullás veszélye is megnövekedett;
ennek következtében Markion után némileg
engedékenyebbé vált a „szabályozás”. Egy fennmaradt,
késő 2. századi töredék (8. századi latin fordítás;
nyomtatásban elsőként L. A. Muratori adta ki 1740-ben)
felsorolja az „elismert” műveket, jelezve Papiasz idejétől
kezdődően egy nagyobb mértékű bővülést. A szándék egy
többrétű kép kialakítása Jézusról és eszméiről, hogy ezáltal
növekedjen tanításainak és azok értelmezésének vonzereje.
Mindez azt jelentette, hogy nagyszámú etikai s egyben
történelmi és tényszerű ellentmondás is elfogadásra talált,
másfelől pedig megőrződött a kereszténység univerzalista
szellemisége, és sokkal közelebb került magához a
számtalan meglátást és mintát kínáló Jézushoz, mint a
homogén páli teológiához.
A kánon kiterjesztése kitűnő fegyver volt az eretnekség
ellen is. Minden adat arról tanúskodik, hogy a hereziarkák,
az eretnek szekták alapítói és vezetői nem létrehozói voltak
az eretnekségnek; ők csupán megfogalmaztak és formába
öntöttek már létező, népszerű felfogásrendszereket, vagy
egyes esetekben küzdöttek olyan hagyományokért,
amelyeket letiport a masírozó ortodoxia. Egy nagylelkűbb



kánon lehetővé tette az egyház számára, hogy népszerűbbé
váljon az eretnek közösségekben, s hitének ernyőjét
kiterjessze a régebbi vagy elhajló hagyományok követőire. A
szelekció és kanonzizáció folyamata ugyanakkor arra is
módot adott, hogy mihelyt azok ismerőit és híveit magukhoz
édesgették, megsemmisítsék a veszedelmes
dokumentumokat. Így a 3., 4. és 5. század során számos
írott „evangélium”, s kivált azok, amelyeket megérintett a
gnoszticizmus, kizáratott és elveszett. Ugyanekkor a
kánonon belüli veszélyesebb elemeket is sikerült bizonyos
mértékig „hatástalanítani” azáltal, hogy szerzőik neve mellé
csatoltak ortodoxabb szövegeket. Például a harcias Markion
által némiképp megcsonkított Pálnak tulajdonították az
úgynevezett lelkipásztori leveleket, amelyekben a
felemelkedő ortodox egyház hangja csendült fel, János
evangéliuma pedig, amelyet a montanisták és más eretnek
szekták használtak – és egy időben bizonyosan a
száműzetésre jelöltek között foglalt helyet –, úgy menekült
meg, hogy szerzőjének tulajdonítottak három
megtámadhatatlan levelet. Egyfajta kupecalkudozás folyt a
kereszténység egymással rivalizáló központjai, illetve egyre
inkább a Kelet és a Nyugat között. A Nyugat ragaszkodott
számos alexandriai szöveg száműzéséhez, de képtelen volt
ráerőltetni a Keletre jó néhány fontos, kora 2. századi római
dokumentumot. Majdnem kudarcot vallott a Jelenések
könyvével is, amellyel kapcsolatban a legtöbb görög még a
8. században is fenntartásokat táplált; egyesek egyáltalán
nem is fogadták el soha. A Zsidókhoz írt levelet nem Pál írta,
s ezt tudta a korai egyházatyák legtöbbje is; a Muratori
töredékben nem is szerepel; elutasította Tertullianus, s vele
együtt gyakorlatilag az egész Nyugat – az első jelentős latin
figura, aki elfogadta, a 4. század közepén élt Hilarus,
Poitiers püspöke volt. A levél azonban Keleten komoly



népszerűségnek örvendett, s végül, a karthágói zsinat
eredményeképpen 419-ben elfogadták, mint hiteles, páli
szöveget, noha pontosan tudjuk, hogy a jelenlévők
legbefolyásosabbika, Ágoston egészen bizonyos volt benne,
hogy szerzője Pál nem lehet. Általánosságban véve a kánon
evolúciójának meghatározó alakja Euszebiosz volt, aki azt a
célt tűzte maga elé, hogy az egyház struktúráját és valódi
tanítását a lehető legszorosabb kapcsolatba hozza annak
dokumentált megbízatásával és feladataival; halála után
általa kétségesnek tekintett, hasznos szövegeket is
kanonizáltak, s a folyamat gyakorlatilag 367-ben zárult le,
amikor Athanasziosz Húsvéti levelében egy végleges listát
rögzített. Ekkorra az Újszövetség – nagyjából a ma ismert
formájában –, mint az egyház tanításának legfőbb eszköze,
jórészt kiszorította a régi héber írásokat. Olyan eszköz volt,
amelyet sokkal inkább az egyház alakított ki, semmint
viszont.
Mindezen felül a keresztény hit lényegét tartalmazó „új
szentírás” létrehozásának eszméje kedvezett az
intézményesített egyház megteremtésén munkálkodó
erőknek is. Pál abban az időben tevékenykedett és írt,
amikor a parousziá-t mint hamarosan bekövetkező
eseményt várták az emberek, bár élete vége felé már
mindinkább halványult az erre irányuló reménykedés. A
következő két nemzedék idejében a keresztényeknek
szembesülniük kellett az időben mindinkább hátráló vég
gondolatával, és el kellett fogadniuk, hogy az élet normális
alapállapota az apokalipszisre való várakozás. Egy darabig
az egyéni feltámadás és a halál utáni örök élet várakozása
egyszerre, az ellentmondás bármely feloldása nélkül voltak
jelen, aztán előbbi lassan-lassan a háttérbe szorult. Az
erkölcstan ismét bonyolult lett és kifinomult. Pál egyszerű,
eszkatologikus hivatkozása a megbánásra, felszólítása a



„látásra” eredményezte a neki tulajdonított lelkipásztori
levelekben és a Zsidókhoz írt levélben kifejeződő
„keresztény élet” ideáját. Így a rendszabályoknak megfelelő
mindennapi élet ismét csak úgy állíttatott be, mint a
megváltás feltétele, s az evangéliumok nagy erkölcsi
parancsolata az új törvény rangjára emelkedett. A törvény
fogalma azonban magában foglalja az engedelmesség
követelését, ez pedig a tekintélyt, a hatalmat tételezi fel. És
mi képviselte ezt a hatalmat? Az egyház. És kik alkották az
egyházat? A benne szerepet és tisztségeket vállaló
emberek.
Ugyanez az okoskodás működött az etika és a hit
dolgaiban is. A héberek a hit és a nyilvános hitvallás
fontosságát hangsúlyozták. A hitvallás mint az eretnekség
és a hamis tudás elleni védelem gondolatát János első
levele vetette fel. A hitvallás eddig a hit melletti vagy vele
szemben való kiállást jelentette; most az egyház valamely
csoportja melletti vagy azzal szembeni állásfoglalást.
Röviden: a hitvallást értelmezni kellett. A János apostolnak
közönséges I. levele címet viselő szöveg szerzője azt
állította, hogy bárki, aki elutasítja az ő értelmezését,
nemcsak a hit egy részét, hanem – minthogy a hit
oszthatatlan – annak teljes egészét utasítja el. A dogma
születésének vagyunk tanúi itt. A szent szövegeket nemcsak
hitelességük alapján kell értékelni; értelmezésük is
elengedhetetlen, s az értelmezés maga is önkényes és
parancsoló erejű. Ki irányította ezt a folyamatot? Az egyház.
És kik alkották az egyházat? A benne szerepet és
tisztségeket vállaló emberek.
A papság ideája házasság volt a görög és a zsidó
elképzelések között. A zsidó keresztény egyház jeruzsálemi
vénei rendelkeztek egyfajta tekintéllyel; ők voltak az
„oszlopok”. A pogányságból megtértek egyházának



püspökei és diakónusai eredetileg csupán spirituális
funkciókat láttak el. Karizmatikusok voltak, s nem
szervezők, alapítványtevők vagy törvényhozók. Ezt a
helyzetet ábrázolják Pál eredeti, hiteles levelei és a lukácsi
Apostolok cselekedetei. Ám a 2. század elején felbukkanó
legelső római források meghamisították a papi struktúra
alapmintázatát. Kelemen első levele hangsúlyozza
„tisztesség és rend” fontosságát az egyházon belül, e rend
egyik vonatkozása pedig a hierarchikus struktúra volt. Az
asszonyoknak engedelmeskedniük kell a férfiak akaratának,
az ifjak tisztelni tartoznak az időseket, a sokaság pedig a
presbitereket, vagy az e célra kiszemelt diakónusokat s a
püspököket. A püspöki kormányzat történelmi gondolata
ekkorra már kialakult: „Apostolaink azt is tudták Jézus
Krisztus Urunk által, hogy viszály alakulhat ki a püspök
személyének kérdésében. Ez okból, minthogy mindent
teljességgel előre láttak, kijelölték a fent említett férfiakat,
és elrendelték, hogy haláluk után más, megbízható és igaz
férfiak vegyék át hivatalukat.” Amikor – mintegy húsz évvel
később – Antiochiai Szent Ignác megírta levelét, a
hierarchikus rend továbbfejlődött, s a papság is
differenciálódott: létrejött a püspök alá tartozó presbiteri
tanács, illetve a diakónusok rétege. Ignatius (aki mellesleg
egyházi énekeket is írt és meghonosította az antifónás
éneklést) zenei hasonlatot alkalmazott: csak akkor őrizhető
meg az egyház lényegi egysége, ha benne mindenki a rá
kiosztott szólamot énekeli. Ekkorra – mint az a lelkipásztori
levelekből látható – már a múlté lett az eszkatologikus
periódus primitív demokráciája; a gyülekezet elveszítette
szabadságát, a püspökök a hivatalosan jóváhagyott
igazságot tanították, s a hivatalt úgy tekintették, mint az
apostoli hagyomány megőrzésének eszközét. A püspöki
hatalomnak és tekintélynek, mint láttuk, erős támaszai



voltak az összeszerkesztett, egészen az apostoli alapításig
visszanyúló utódlási listák. Minden egyház megszerkesztette
a saját püspöklistáit, és egyikük sem tartotta magára nézve
kötelezőnek, hogy bizonyítsa: az eredeti igazsággal egyedül
az ő tanítása azonos. Az egyházak tehát kidolgoztak egy, a
monarchikus püspökségeken és azok apostoli genealógiáján
nyugvó felekezeti együttműködést és kölcsönös védelmet az
eretnekséggel szemben.
A püspöki hivatalnak mint az egyház egyesítő elvének
megszilárdulásával nyitva állt az út a további fejlődés előtt.
Az eredetileg a hagyomány biztosítékaként szolgáló
öröklődési elv levált korábbi funkciójáról, és a szellemi
hivatal doktrínájának megteremtője lett. Tertullianus jogi
kifejezést alkalmazott: a püspökök szellemi javak
„örökösei”. Örökségük részeként pedig tekintélyük és
hatalmuk érvényes volt mindenütt, mert különleges
emberekké váltak e hivatal jogán. Hogyan váltak
örökösökké? A 3. század elején tevékenykedett római
Hippolytos röviden válaszolt a kérdésre, megalkotva a
püspökké szenteléskor érvényesülő, sajátos megszentelő
erő fogalmát. Ez – érvelt – az az eszköz, amely által a
püspökök, mint őelőttük az apostolok, a megszentelő, a
tanító és a kormányzó hivatalával ruháztatnak fel. A
felszentelést csak egy másik püspök végezheti; itt jelent
meg elsőként a felszentelési szertartásokban a szakrális
rétegződés, elkülönülés.
A nemzetközi egyház kialakulása, amely lassan haladt a
doktrínák sokféleségétől az ortodoxia egyöntetűsége felé,
az egyezményes kánonon alapult, és erősítette a püspökség
intézménye is, lényegében a 2. század fejleménye volt. Ez a
gyakorlatias folyamat az eszkatologikus remények
összeomlására adott válaszként és az eretnekség elleni
folyamatos, ádáz küzdelem mentén indult meg; az elmélet



inkább racionalizálni és igazolni igyekezett a változást,
semmint elősegíteni azt. Az egyház jellege – vagy inkább az
egyházon belül eluralkodó tendencia – befogadó volt és
empirikus; hajlamos volt elutasítani az egyoldalú ideológiai
értelmezéseket. Markion, az ultrapálisták és Tertullianus, a
karizmatikusok védelmezője a sáncokon kívül találták
magukat. Ez a szemlélet még ragyogó tehetségek
feláldozásával is megalkudott, de azt eredményezte, hogy a
közös egyetértés alapjain működő egyház igen sokféle nézet
és szemlélet gyűjtőhelye lett. Nyugaton gyorsan fakult a
sokféleség; keleten a 3. század első évtizedeire az ortodoxia
lett az uralkodó tradíció. Az egyház már jelentős tényezővé
vált a birodalomban, s vonzotta a jómódú és magasan
képzett embereket. Elkerülhetetlenül bekövetkezett egyfajta
hangsúlyeltolódás a tisztán gyakorlatias és szükségszerű
fejlődéstől a kihívásokra válaszoló politika tudatos
kidolgozása felé.
A változás kétféleképpen nyilvánult meg: részben az
arra irányuló kísérletekben, hogy a kereszténységet
bölcseleti és politikai rendszerré formálják, másfelől pedig
azoknak az ellenőrző és védőmechanizmusoknak a
kifejlődésében, amelyek megakadályozták, hogy a hit
intellektualizációja károsítsa, lerombolja azt. A kettős
folyamat a 3. század elején és derekán bontakozott ki; az
első vonatkozást Órigenész képviselte, a másodikat
Cyprianus. A keresztények első nemzedékének Pál jelentette
és hozta a képzett teológus hozzáértését, s Órigenész volt
az első nagy filozófus, aki az új vallást újragondolta – annak
legmélyebb gyökereitől. Mint filozófiai ellenfele, a
keresztényellenes Porphüriosz összegezte: „görög eszméket
oltott idegen legendákba” – vagyis a barbár, keleti vallást a
filozófiai védettség intellektuális tiszteletreméltóságával
ruházta fel. Órigenész különleges figura volt; ahogy



Euszebiosz csodálattal fogalmazott: „még a bölcsőjében
történtek is említésre érdemesek”. Alexandriában, a
birodalom második legnagyobb városában és akkori szellemi
központjában született, és tizenhét éves volt, amikor atyja
mártírhalált halt, hét árvát hagyva maga után. Szorgalma és
tehetsége egyaránt rendkívüli volt; tizennyolc éves korában
a híres alexandriai iskola tanára lett, s már ekkor képzett
grammatikatanár és tudós. Ekkor azonban, feltehetőleg
203-ban, vallási fanatizmus lett rajta úrrá, amely az
elkövetkező negyven évben nem is csillapodott. Felhagyott
munkájával és eladta könyveit, hogy figyelmét a vallásról
semmi se terelhesse el. A földön aludt, nem evett húst, nem
ivott bort, mezítláb járt, ruházata pedig nem volt több, mint
egyetlen köpeny, s egy ismert bibliai szövegrésznek szó
szerint engedelmeskedve – „...és vannak heréitek, a kik
maguk herélték ki magukat a mennyeknek országáért”
(Máté 19:12) – ismereteink szerint szinte bizonyosan
kasztrálta is magát. Órigenész tanítása koherens volt,
erőteljes és eredeti; következetesen visszatapogatózott a
dolgok eredetéig, s onnan kiindulva gondolta végig a
folyamatokat. Megtanult héberül, és Euszebiosz
beszámolója szerint „megszerezte a zsidóknál még
fennmaradt, eredeti héber karakterekkel írott szövegeket”.
E tevékenység révén természetesen felfedezett
elveszettnek vélt írásokat is; a zsoltárok esetében például
nemcsak a négy ismert szöveget találta meg, hanem
további hármat is; ezek egyikére „Jerikóban, egy korsóban
talált”. Munkájának eredménye egy hatalmas kötet, a mára
elveszett Hexapla volt; feltehetőleg egyetlen, kézírásos
példányban létezett, és párhuzamos hasábokban közölte a
hét alternatív Szentírás-szöveget. Az eredetkutatás
ugyanezen alapelveit alkalmazta a szent szövegek és a
kereszténység minden vonatkozására is. Kényszeresen írt;



úgy tűnik, egész nap és az éjszaka nagy részében is
dolgozott. Még a kemény szorgalmú Jeromos is panaszosan
kérdezte: „Van ember, aki végigolvasta Órigenészt?”
Szentírás-kommentárjai oly hihetetlenül terjedelmesek
voltak, hogy teljes egészükben soha nem közölték őket;
mára részben elvesztek, illetve csak durva átirataik,
parafrázisaik ismeretesek.
Órigenész tevékenységének eredményeképpen létrejött
egy új tudomány, a bibliai teológia, amely a Szentírás
minden egyes mondatát szisztematikus elemzésnek vetette
alá, hogy felderítse azok rejtett jelentéseit, különböző
jelentésrétegeit és allegorikus értelmüket. Hihetetlenül
kiterjedt ismereteinek elemeiből könyvében, a
Periarchonban egy olyan, új keresztény filozófiát konstruált,
amelyből a kereszténység a világ minden jellegére és
jelenségére magyarázatot adhatott. Őelőtte a kereszténység
– mint érdektelen vagy pogány dolgot – mellőzte a filozófiát,
vagy egyszerűen kisajátította Platónt és más szerzőket,
kezdetleges keresztényeknek nyilvánította őket, s felhúzta a
páli felépítményt az általuk szolgáltatott alapokon.
Órigenész félresöpörte ezt a gyakorlatot, kijelentette, hogy a
görög filozófiák tévesek és hamisak, s a profán és a szent
tudományból újfajta szintézist alkotott. A világot ekképpen
az első, teljességgel keresztény alapokon álló
tudományelmélettel ajándékozta meg, megelőlegezve
részben az olyan enciklopédistákat, mint Sevillai Szent
Izidor, és a középkori skolasztikusok rendszerezett summáit
is. Órigenésszel a kereszténység megszűnt a klasszikus
világ része, alfejezete lenni, és önálló, saját jogú
intellektuális univerzummá s egyúttal – noha egyelőre csak
burkoltan és kimondatlanul – külön társadalommá
emelkedett. Órigenész volt a klerikalizmus és egyben az
érett kereszténység egyéb aspektusainak is első



teoretikusa. Az egyházzal egyébként meglehetősen
viharosak voltak a kapcsolatai. Alexandria püspökétől nem
kapta meg a felszentelést, s amikor Palesztinában világi
emberként prédikált, kihívta maga ellen a klerikális
cenzúrát; az egyházi törvény által meg nem engedett
módon szentelték fel, s ettől kezdve gyakran érték
támadások amiatt, hogy hamis tanokat hirdet. A papok iránt
nem tanúsított személyes tiszteletet, s általában elég sötét
színekkel ábrázolta kapzsiságukat és nagyratörésüket
mindez azonban a legkevésbé sem akadályozta abban, hogy
az egyházi ranglétrán magas méltóságra és hatalomra
emelkedjen. Akár azt is mondhatnánk: azért engedte meg
magának, hogy bírálja a papságot, mert biztos volt benne,
hogy sáncai megingathatatlanok. Órigenész elfogadta, sőt
jogi felhangokkal támasztotta alá a feltétlen különbségtételt
a papság és a világi emberek között. Az egyházat
univerzális tudományelméletének részeként, a politikai
értelemben vett állam analógiájára egyfajta megszentelt
társadalmi entitásként fogta fel – természetes tehát, hogy
az egyháznak is megvannak a saját királyai és hercegei, és
természetes az is, hogy sokkal jobban kormányozzák
gyülekezeteiket, mint a megfelelő világi, állami tisztviselők.
Helyzetük és rangjuk összehasonlíthatatlanul magasabb és
szentebb, minthogy szellemi javakat gondoznak és
igazgatnak, ám státusuk hasonló a világi bírákéhoz és
uralkodókéhoz, a világi személyeknek ennélfogva tisztelniük
kell őket és engedelmeskedni tartoznak nekik, még akkor is,
ha egyébként alkalmatlan és hitvány emberek.
Órigenész tágas filozófiai rendszerében megfért a
szabályozás és fegyelem belső struktúrája is, amelyet
fiatalabb kortársa, a karthágói Cyprianus hozott létre.
Órigenész megelőlegezte a keresztény univerzum
gondolatát, Cyprianus az azt működésben tartó



mechanizmus körvonalait vázolta fel. E két, egymástól
alapjaiban különböző gondolkodás rávilágít az eltérő
hátterekre is. Órigenész a szellem embere volt, Cyprianus
gazdag család sarja, felmenői mind a birodalom
tisztségviselői; megtérése után két évvel már püspökké is
szentelték. Szembesülnie kellett az üldöztetés, a védekezés
és a fennmaradás gyakorlati problémáival. Arra a
megoldásra jutott, hogy össze kell fogni, és a teljes
ellenőrzés és irányítás szoros szőttesében egyesíteni az
egyházi rend és hatalom fejlődő szálait. A következőképpen
okoskodott: az egyház isteni intézmény, Krisztus
menyasszonya, Anyaszentegyház, minden megváltás és
üdvösség közvetítője; egyetlen, oszthatatlan és egyetemes.
Csakis hozzá kapcsolódva és általa élhetnek a katolikusok. E
szent közösségen kívül nincs más, mint sötétség és
tévelygés. A szentségek, a püspöki rend, a hitvallás és
maga a Biblia is jelentésüket, jelentőségüket veszítik, ha
kívül kerülnek az igaz egyház sáncain. Az egyház
ugyanakkor látható, emberi közösség is, amelynek csakis
szervezett formája lehet. Az egyén nem nyerhet megváltást
az Istennel való közvetlen kapcsolatban. A gondosan
szervezett hierarchiát, amely nélkül az egyház nem is
létezhetne, maga Krisztus alkotta meg és az ő apostolai. A
világi hívők jelen lehetnek a püspökök megválasztásakor, de
a választás a presbiterek és legkivált a szomszédos
püspökök feladata. A püspököket – a metropolita
vezetésével – el is lehet mozdítani. „Bármely egyházi
intézkedést a püspökök által és beleegyezésükkel” kell
véghezvinni. A püspöki hivatal nélkül nem létezhetne az
egyház, s egyház nélkül a megváltás, üdvözülés. A püspök
dönti el, hogy ki az egyház tagja és ki nem az, ekképpen
tehát, hogy ki üdvözülhet, és ki nem. A püspök értelmezi és
magyarázza az írásokat az egyház bármely adott helyzetben



való érdekeinek megfelelően; az egyetlen körvonalazatlan
parancsolat ugyanis, hogy hűnek kell lenni az egyházhoz, és
engedelmeskedni kell törvényeinek. Cyprianus a keresztény
igazság hatalmának alapján megvonta az egyház
közönséges, világi tagjaitól a Pál hirdette szabadságot, és
azt csupán a püspökök számára tartotta fenn, akik által a
Szentlélek megnyilvánult, s akik együttesen az egyház teljes
népességét képviselni voltak hivatottak. Széles körű joguk
volt ahhoz, hogy belátásuk szerint, noha mindig az egyház
és a Szentírás hiteles igazságainak megfelelően
cselekedjenek. Uralkodók voltak, s ők értelmezték és
érvényesítették a törvényeket. Cyprianus püspök után még
közelibbé és konkrétabbá vált a világi kormányzatokkal való
analógia.
Egyetlen elem hiányzott a rendszerből, a „császár”, a
legfelsőbb főpapi figura. Cyprianus még a püspökök
közösségének fogalmaiban gondolkodott, amely egy
lehetséges érvelés szerint olyan volt, mint amilyen több
mint másfél évszázaddal korábban a jeruzsálemi egyház
véneinek és oszlopainak tanácsa lehetett. Ám minthogy
maguk a püspökök hatalmukat és tekintélyüket apostoli
származásukból, illetve a rájuk hagyományozódott apostoli
örökségből vezették le, nyilvánvaló volt, hogy egyes
egyházaknak, ekképpen pedig püspökeiknek is a többieknél
nagyobb súllyal kell a latba esniük. Jeruzsálem volt az
Anyaegyház, ahol minden apostol tevékenykedett, ám a
jeruzsálemi gyülekezet Kr. u. 70-ben megszűnt, és soha
többé nem nyerte vissza eredeti státusát. A fennmaradt
egyetlen apostoli alapítású egyház Rómában működött; úgy
tartották, hogy Péter és Pál egyaránt ott szenvedett
mártírhalált. Péter mártíromságára utal János
evangéliumában a 13:36 és a 21:18-19 vers, és mind
Kelemennek a Korinthoszbeliekhez, mind pedig Ignatiusnak



a Rómaiakhoz írt leveléből arra lehet következtetni, hogy a
színhely Róma volt. A feltételezést megerősíti Euszebiosz,
forrásként Gaiust és Korinthosz püspökét, Dionüszioszt
jelölve meg, s további megerősítést találunk Sulpicius
Severus Krónikájában (Kr. u. 420) is. Euszebiosz és
Dionüsziosz egyetértenek abban, hogy Pált lefejezték, Pétert
pedig keresztre feszítették. A két apostol Rómában történt
kivégzésének és eltemetésének hagyománya nyilvánvalóan
igen régi volt. Tertullianus tényként fogadta el; az ő idejében
már állt a 160 körül, a Vatikán-dombon emelt emlékmű is. A
jelenkori ásatások nyomán bizonyossá vált, hogy Péter
tiszteletére állították, s alkotói szerint az apostol azon a
helyen nyugodott. Gaius említést tesz az emlékműről, és
Szent Páléról is, amelyik a Via Ostián állt, a jelenlegi Falakon
kívüli Szent Pál-bazilika helyén. Volt egy harmadik emlékmű
is a Via Appián, ahol már a 2. század óta istentiszteleteket
tartottak június 29-én. A két nagy apostol és Róma
kapcsolatát tehát soha nem vitatták, s már a legkorábbi
időktől kezdve igyekeztek kihasználni is. A korai egyházak
közül a legimpozánsabb genealógiával Róma
büszkélkedhetett – valóban a bőség zavara volt; nem is egy
apostol, de mindjárt kettő... Ám Péter volt a becsesebb
alapító; ő bizonyos értelemben a főapostol, Jézus
legközelebbi társa volt, s róla szól az ismert mátéi szöveg:
„...erre a sziklára építem egyházamat, s az alvilág kapui
sem vesznek rajta erőt. Neked adom a mennyek országa
kulcsait.” Semmi sem utal arra, hogy Róma Kr. u. 250 előtt
felhasználta volna e szövegrészt elsőbbségének
megerősítésére – s meglehetősen érdekes, hogy akkor is
csak a meglehetősen agresszív episzkopális Cyprianusszal
való konfliktusban –, az azonban bizonyos, hogy a 2. század
második felében, s kétségtelen, hogy Markion páli
eretnekségére adott válaszul (ez volt az első eretnekség,



amellyel Róma találkozott) Pált kizárták a római
püspökséggel való minden kapcsolatából, s határozottan és
kizárólagosan a péteri örökséghez kötötték a hivatalt. Az
első, római püspök minden valószínűség szerint Szótér volt
(Kr. u. 166 és 174 között); ekkorra a püspökség Jézusig
visszavezetett hagyománya már megszilárdult, s Róma is túl
volt azon a folyamaton, amelyben kisajátította az „ő”
apostolát, Pétert, az antiochiai egyház alapítóját, és társát,
az alexandriai egyházat megalapító Márkot, ekképpen Róma
kolóniáivá fokozta le a birodalom második és harmadik
legnagyobb városát.
Ám még az ezelőtti időből is vannak adataink, amelyek
azt tanúsítják, hogy Róma más városok egyházainak
befolyásolására használta fel birodalmi fővárosi mivoltát, s
felépítette az eredményes beavatkozások sikertörténetét.
Az első ismert példa Kelemen levele a Korinthoszbeliekhez,
amelyben Kelemen a megszilárdult rend mellett hoz fel
érveket, de a 2. században voltak egyéb, többnyire
marginálisnak tűnő esetek is; egyes kultuszok szokásai, a
húsvét időpontja stb. Rómához, mint a legfelsőbb apostoli
tekintélyhez folyamodtak, Róma pedig készséggel fogadta el
ezt a pozíciót. Már igen korán nagyra becsülte a hitben való
rendíthetetlen elszántságot; ez volt az első egyház, amely
győzelmesen állta ki és élte túl a módszeres állami
üldöztetést. Ezenfelül ortodox is volt, és törekedett rá, hogy
a péteri és páli tanítást érintetlenül, épségben őrizze meg.
Az eretnekség, a gnoszticizmus, a hitbéli ingatagság és
vallási kölcsönhatások veszélyzónája a Kelet volt,
kiváltképpen pedig Szíria, Kis-Ázsia és Egyiptom; Rómának
efféle fertőzéstől nemigen kellett tartania – úgy tűnik, már a
kezdetekkor kizárt mindennemű gnosztikus tendenciát, s
vezető szerepet vállalt a kánon kialakításában, a
hamisítványok kirekesztésében és a hiteles szövegek



létrehozásában is. Az eretnekséggel egyáltalán nem
találkozott Markion előtt, őt pedig késlekedés nélkül Kis
Ázsiába kényszerítette. Ugyanígy hárította el a montanista
veszélyt; Ázsiában a montanizmus még sokáig virágzott
azután is, hogy kitakarították a római keresztények köreiből.
A nagy eretneküldözők, például Hegeszipposz, Justinus és
Milthiades is Rómához kötődtek; legtöbbjük ott is élt és
dolgozott. Róma egyaránt felhasználta apostoli alapítását és
birodalmi fővárosi helyzetét; zsinórmértékévé vált a hitnek,
a szertartásnak, a szerveződésnek, a szöveghűségnek és a
kereszténység általános, mindennapos gyakorlatának is. Ez
a keresztény egyház számolta fel elsőként a kisebbségi
csoportok eltérő törekvéseit, s mutatott szilárdan egységes
arculatot a külvilág felé. Ennek már természetes fejleménye
volt, hogy beavatkozott más egyházak dolgaiba, hogy
segítsen győzelemre juttatni az ortodox – vagyis római
jellegű – törekvéseket.
Az efféle beavatkozásokhoz ráadásul nagyszerű
ürügyekkel is rendelkezett. Már a legkorábbi időktől kezdve
pénzzel támogatta a nyomorgó, kicsiny egyházakat, ami
természetesen jótékonyság volt, ám az irgalmas
cselekedetnek egyre inkább konkrét célja lett. Kelemen
Korinthoszbeliekhez írt levelének címzettjeihez bizonyosan
pénz is érkezett, és elősegítette, hogy a kisebbségből
többség legyen. A montanisták ellen síkraszálló Apollóniosz
kijelentette, hogy a vallási nézeteltérésekben
természetesen a pénz is szerepet játszik, amiképpen
minden másfajta konfliktusban is. Euszebiosz bizonyítottan
későbbi, a pénznek a kereszténység támogatásában játszott
szerepéről szóló beszámolójából következtethetünk a
gazdasági hatalom sokféle érvényesülésére a vallási
fejlődés területén. Pénzzel váltották ki a kiemelkedő
keresztény vezetőket az állami börtönökből, a fontos



személyeket a szardíniai bányákból; pénz kellett ahhoz,
hogy felszabadított rabszolgákból és nincstelen emberekből
gyülekezetet szervezzenek, hogy fenntartsák a jótékonysági
hálózatot, és pénz kellett az óvadékokra s a bírák
megvesztegetésére is. A római gyülekezet gazdag volt, és
még gazdagabb lett a 2. század során. E század vége felé
íródtak a korinthoszi Dionüsziosz hálás sorai: „Az első
időktől fogva szokásotok volt, hogy minden egyes
keresztény felé kifogyhatatlan szívélyességgel forduljatok,
és pénzzel támogassátok minden város számos egyházait...
ekképpen ti, rómaiak megtartottátok a régi római
hagyományt, amelyet tiszteletre méltó Szótér püspökötök
nemcsak megőrzött, de erősített és fokozott is, amikor Isten
népe felé bőkezűen árasztotta a támogatást.” Alexandriai
Dionüsziosz egy levelében azt írja, hogy „egész Szíria”
hasonló támogatásban részesült, és hozzáteszi, hogy az
adományokat levelek is kísérték – nem kétséges, hogy
tanácsokat és utasításokat tartalmazók. A római pénzzel
együtt járt a finom, de állandó nyomás, hogy a
javadalmazottak tiszteljék és kövessék a római
elképzeléseket.
Nem nehéz visszavetítve elképzelni a fejlődés e fázisait
– az ortodoxia terjedését, a monarchikus püspökség
kialakulását, Róma kivételes helyzetét és szerepét a tudatos
politika működését s a nemzedékeken át tartó töretlen
erőfeszítést, hogy létrejöjjön az egyházi törvény rendszere,
egy kiváltságos papi osztály és egy tekintélyelven alapuló
hit. Ez a folyamat a 3. század elején kezdődött meg. A
fennmaradt dokumentumok azonban nem tükrözik a terv
elgondolt részleteit, sokkal inkább az adott helyzetekre és
kérdésekre adott ad hoc válaszok sorozatát, s később
egyfajta tendenciát, hogy e válaszokat precedensnek,
alapnak tekintsék, amelyre jóval nagyratörőbb edifíciumok



emelhetők. E korszakban az egyház a puszta
fennmaradásért küzdött, e létharcon belül pedig rivális
rendszerek és filozófiák vívták egymással számtalan
csatájukat. Az első nagy tét szükségszerűen az volt, hogy a
kereszténység nem kívánt megmaradni pusztán egy
kultusznak a sok közül, és magának egyetemes vallási
státust követelt. A második az alapító nyilvánvaló és világos
szándéka volt, hogy létrehozza a sokféle és egyben
egyetemes vallást – Mindenkinek mindene lettem, hogy
mindenkit üdvözítsek”. Jézus tevékenysége a szüntelen
egyet nem értés, dühödt viták és pártoskodás légkörében
zajlott, és erőszakos halálával ért véget. A korai egyház
szelleme jól tükröződik Pál doktrinális szigorúságot és
feloldatlan ellentéteket érzékeltető leveleiben. Az egyház
történetének nem voltak nyugodt, békés periódusai. Az első
nemzedék idején az a veszély fenyegette, hogy a judaizmus
nyomtalanul magába nyeli. Ezután, legalább egy
évszázadon át az jelentett kockázatot, hogy egy valóságtól
elszakadt vallássá válik, amely híveitől hajthatatlan
következetességgel egy emberfeletti mércéknek megfelelő
életvitelt követel – vagy egy bonyolult misztériumkultusszá,
amelyik csakis vájt fülűeknek való. Egyik felsorolt irányban
sem várt rá ígéretes jövő. Az egyház azonban fennmaradt,
és hatalmas területeken töretlen tempóban hatolt be a
társadalom minden rétegébe, elkerülte vagy elnyelte a
túlzó, szélsőséges tendenciákat – kompromisszumokkal
vagy egy kifinomult és simulékony magatartás
kialakításával és világi jellegű belső struktúrák
létrehozásával sikerült megőriznie egységét és
megvalósítania szándékait. Az ár a spiritualitás vagy
ahogyan Pál fogalmazott volna – a szabadság valamelyes
csorbulása volt, a nyereség a stabilitás és a kollektív erő. A
3. század végére a kereszténység készen állt arra, hogy



szembeforduljon az ókor leghatalmasabb államalakulatával,
a Római Birodalommal – és meghátrálásra kényszerítse azt.



MÁSODIK RÉSZ
A MÁRTÍROKTÓL AZ INKVIZÍTOROKIG
(KR. U. 250 – KR. U. 450)



313-ban a birodalom császári városából, Milánóból
Constantinus és a társcsászár, Licinius cikornyás leveleket
küldött a tartományok kormányzóinak. A két uralkodó
„üdvözlendőnek és a leginkább helyénvalónak” ítélte, hogy
az állam „tökéletes toleranciával” viseltessen mindenkivel
szemben, aki „életét a kereszténységnek szenteli”, vagy
bármely más vallásnak, „amelyet a maga számára a
legmegfelelőbbnek talál”. Minden korábbi keresztényellenes
intézkedés visszavonatott, a keresztények visszakapták
szent helyeiket és elkobzott javaikat, és kártérítést is kaptak
ott, ahol törvényesen lehetséges volt. Az új politika
„mindenütt közhírré teendő, és mindenkinek a tudomására
kell jutnia”.
Az úgynevezett milánói ediktum, amellyel a Római
Birodalom megszüntette ellenséges magatartását, és
csorbítatlan jogi elismerésben részesítette a
kereszténységet, a történelem legnagyobb horderejű és
leginkább meghatározó jelentőségű dokumentumainak
egyike. A mögötte rejtőző történet azonban bonyolult, és
bizonyos vonatkozásaiban misztikus is. A kortárs és a
későbbi keresztény hitvédelmezők Constantinus
megtérésének következményeként ábrázolták az eseményt,
hozzátéve, hogy a megtérés Isten csodálatos
közbelépésének hatására következett be a Milvius-hídi csata
előtt, amelyben Constantinus megverte a trónbitorló
Maxentiust. Kései éveiben maga Constantinus is szívesen
mesélte a történet e változatát. Euszebiosz püspök, aki
büszkén tájékoztat arról, hogy „a császár ismeretségének és
társaságának tisztességében” részesült, azt állítja: magától
Constantinustól hallotta, hogy „a leghihetetlenebb égi jelek
jelentek meg neki”. A látomás pontos helyét, idejét és
részleteit illetően azonban ellentmondásosak a bizonyítékok,
és azt sem tudjuk biztosan, hogy Constantinus



gondolkodását valójában milyen mértékben is változtatta
meg. Atyja keresztény, ő maga – úgy tűnik – napimádó; az
egyik, a kereszténységgel egynémely rokon vonásokat
mutató késő pogány kultusz híve volt. Izisz tisztelői imádtak
egy szent gyermekét szoptató madonnafigurát; Attisz és
Kübelé hívei megünnepelték a vér és böjt napját, amelyet a
Hilaria feltámadásünnepe követett, az öröm és boldogság
napja, március 25. Az elit hite a Mithras-kultusz volt; hívei,
akik között sokan voltak magas rangú katonák, megszentelt
húst fogyasztottak. Constantinus szinte bizonyosan közéjük
tartozott; „megtérése” után épült diadalívén a Napisten
vagy a „legyőzhetetlen Nap” is megjelenik. Ebben az időben
a keresztények egy része még korántsem tett egyértelmű
különbséget saját vallása és e Napisten-kultusz között.
Krisztusról úgy beszéltek, mint „aki az égbolton hajtja
kocsiját”; szertartásaikat szombaton tartották, kelet felé
térdepeltek, és megújulási, újjászületési ünnepüket a téli
napforduló idején, a Nap születésnapján tartották,
december 25-én. A pogányság későbbi megerősödése
idején, Julianus császár alatt sok kereszténynek épp a
kontúrok elmosódottsága miatt nem okozott különösebb
nehézséget a hitétől való elfordulás; Trója püspöke azt
mondta a császárnak, hogy ő mindig is a Naphoz
imádkozott. Constantinus soha nem fordult el a
napimádattól, és megtartotta a Nap képét az ércpénzeken
is. Pihenőnappá a vasárnapot tette meg, elrendelte, hogy
ezen a napon ne működjenek a törvényszékek, és megtiltott
minden munkavégzést, kivéve a mezőgazdasági
tevékenységeket. Konstantinápolyban, az új városban a
forumon felállíttatta a Napisten szobrát, amely az ő
arcvonásait hordozta, s egy másik szobrot Kübelé
istenanyának; őt a keresztény imádkozók testtartásában
ábrázolta az alkotó.



Constantinus indítékai valószínűleg meglehetősen
zavarosak voltak. Igen babonás ember volt, és minden
bizonnyal maga is osztotta a hivatásos katonák közt
elterjedt nézetet, mely szerint minden vallást tisztelni kell,
hogy az ember kiengesztelje és megnyugtassa azok
isteneit. Bizonyára valóban volt egy különös és különleges
tapasztalata katonai pályafutása során, amelyben szerepet
játszottak keresztény csapatai is. Igen komolyan vette az
előjeleket, intelmeket és egyéb jelzéseket, pajzsán és
zászlóin Krisztus monogramja díszelgett, már jóval Milánó
előtt. A babona vezérelte döntését az új főváros
létrehozásakor, helyének kiválasztásában, de egyéb, komoly
államügyekben hozott döntéseiben is. Végzetes
megbetegedéséig nem keresztelkedett meg. Ez korántsem
volt szokatlan dolog; akkoriban kevés keresztény hitt egy
második bűnbocsánatban – bűnös vagy világias életet élő
emberek, s kiváltképp akiknek közhivatala összeférhetetlen
volt a keresztény erényekkel, haláluk órájáig halogatták a
megkeresztelkedést. A Constantinus kései
megkeresztelkedéséről szóló euszebioszi beszámoló
azonban homályos; az sem lehetetlen, hogy maga az
egyház tagadta meg a szentség kiszolgáltatását a császár
életmódja miatt. Mindenesetre bizonyosan nem a jámbor
kegyesség vezette a keresztények közé. Már fiatalkorában
császári jelenség volt; magas, katonás, markáns vonású:
szemöldöke sűrű, álla erőszakos. Tudunk róla, hogy
erőszakos természetű volt, s haragjában kegyetlen is.
Számosan bírálták amiatt, hogy hadifoglyokat ítélt
vadállatokkal való halálos küzdelemre Trierben és
Colmarban, illetve az Észak-Afrikában elrendelt
tömegmészárlásokért. Nem sokra becsülte az emberéletet;
császárként homályos és kétséges vádak alapján
kivégeztette legidősebb fiát, második feleségét,



legkedvesebb húgának férjét és még sokakat. Jellemezte
egyfajta puritánság; ágyasok tartását, illetve a
vadházasságot, valamint a vendégfogadók szolgálói és a
rabszolgák megrontását tiltó törvényeket hozott – ám ahogy
öregedett, úgy lett magánélete egyre kicsapongóbb és
féktelenebb. Elhízott (a bikanyakú gúnynéven emlegették),
és lehet, hogy golyvától is szenvedett. Képességei
elsősorban a vezetésre, a hatalom mechanizmusának
igazgatására tették alkalmassá; képzett ítélőbíró volt, a
megbékítés és a sima szavú kompromisszumok mestere,
ugyanakkor azonban erőszakos, hatalmaskodó, önző,
felfuvalkodott és könyörtelen. Csak életének kései éveiben
jutott eszébe a népszerűség, a párbeszéd gondolata. Egyre
nagyobbra értékelte a hízelgést, a díszes egyenruhát, a
kérkedést és a hangzatosan bonyolult címeket. Unokaöccse,
Julius szerint megjelenése nevetséges volt; különös, keleti
ruhákat viselt, a karján ékszereket, fején pedig tiarát, amely
a festett paróka tetején bolondul ingadozott.
Talpnyalója, az édeskés szavú Euszebiosz püspök azt
állította, hogy Constantinus csupán azért viselt efféle
öltözéket, hogy imponáljon a tömegeknek, bizalmas körben
ő is kikacagta magát. Ez azonban ellentmond számos
ténynek, többek közt Euszebiosz saját más adatainak is. A
hiú és babonás Constantinus azért fogadta el a
kereszténységet, mert ez megfelelt növekvő
megalomániájának és személyes érdekeinek. Udvarának és
uralkodásának egyfajta császári-pápai jellege volt. Számos,
az egyházakat érintő intézkedése arra utal, hogy
államegyház létrehozásán fáradozott, melyben a papok
viselték volna a köztisztségeket. Szerepe nem sokban
különbözött a pogány istencsászárokétól – amiről
tanúskodnak a róla készült s birodalomszerte felállított
hatalmas portrék és egész alakos szobrok is –, noha ő maga



jobban kedvelte a pap-király megfogalmazást. Euszebiosz
azt állítja, hogy jelen volt, amikor Constantinus püspökök
egy csoportjával találkozva hirtelen megjegyezte: „Ti
püspökök vagytok, s egyházatokon belül hoztok
törvényeket. Ám püspök vagyok én is, akit Isten arra
rendelt, hogy az egyházon kívülieket felügyeljem.”
Constantinus a jelek szerint semmit sem sajátított el a páli
teológiából, de – ismét csak Euszebiosz szerint
nyilvánvalóan magáévá tette Órigenész egyes nagyívű
elképzeléseit, és magát Isten eszközének tekintve
államiasította azokat. Ekképpen – így Euszebiosz – „a
császári hatalom és tekintély forrását odafent találta meg...
a megszentelt rang hatalmát birtokolta”. Különösen szerette
Krisztust, és „a Megváltó egyszülötthöz vezetve azokat, akik
fölött e földön uralkodott, alkalmassá tette őket arra, hogy
Krisztus királyságának polgárai legyenek”; ő volt „Isten
igéjének közvetítője... hatalmas hang, amely az igazság és
jámborság törvényét hirdette e föld lakóinak... kiválasztott
kormányosa a roppant hajónak, melynek legénységét meg
kívánja menteni”. Isten – mondta a püspök – a királyság
megalkotója, „egyetlen király van s az ő igéje és királyi
törvénye egy: e törvényt nem pusztítja el az idő, hanem
maga az élő és önmagában létező ige”. Okfejtése nyomán
nyilvánvaló, hogy Constantinus mint császár a megváltás
mechanizmusának fontos tényezője; legalább olyan
nélkülözhetetlen, mint az apostolok. Kétségtelen, hogy az
uralkodó is hasonlóképpen gondolkodott. Előre elkészíttetett
magának egy síremléket, az újonnan építtetett és hallatlan
pompával felékesített Apostolok Templomában,
Konstantinápolyban, „jelezve – írja Euszebiosz –, hogy teste
az apostolokéval lesz egyenrangú, s halála után
dicsőségükben és a nekik járó tiszteletben is osztozik”.
Koporsója és síremléke egyébként a templom közepében áll,



két oldalán hat-hat apostol, voltaképpen tehát ő a
tizenharmadik és a legfőbb – úgy tervezte, hogy pünkösd
vasárnapja lesz, amikor halála bekövetkezik.
Vajon hogyan lehetséges, hogy a keresztény egyház
minden látszat szerint készségesen fogadta be teokratikus
rendszerébe ezt a megalomániás alakot? Tudatosan
megkötött üzlet lehetett? Vajon melyik fél volt az az állam
és az egyház közt kötött képtelen házasságban, amelyik
többet profitált? Másképp fogalmazva: az állam adta meg
magát az egyháznak, vagy ez utóbbi prostituálta magát?
Jellemző a korai kereszténység történetére, hogy e kérdésre
egyértelmű választ nem adhatunk. Eleve nem világos, hogy
miért jött létre konfliktushelyzet a birodalom és a
kereszténység között. A birodalom minden vallás iránt
türelmet tanúsított, feltéve, hogy a békét nem zavarták
meg. A zsidó kereszténységbe behatolhatott a zelótaság
vagy a zsidó irredentizmus, de a páli misszió pogány
kereszténysége egyformán volt közömbös politikai és faji
értelemben is. Társadalmi jelentősége hosszú, történelmi
távon persze forradalmi volt, de a társadalmi változásokat
illetően nem voltak konkrét tanításai. Jézus felszólította
hallgatóságát, hogy fizessék meg a rájuk kirótt adót. Egy
figyelemre méltó passzusában Pál arra inti a hívőket, hogy
amíg a parousziára várnak, engedelmeskedjenek a világi
hatalom törvényeinek. Egyes keresztény szerzők már a 2.
század közepén felismerték az érdekazonosságokat az
univerzalista célokat dédelgető, csírázó keresztény
mozgalom és a birodalom között. A keresztények nem
tulajdonítottak a császárnak isteni jellegeket, de minden
más tekintetben lojális római polgárok voltak. Tertullianus
szerint:



Mi mindenkor imádkozunk a császárokért. Kérjük Istent, hogy adjon nekik
hosszú életet, zavartalan uralkodást, biztos otthont, erős hadsereget, hű
senatust, derék alattvalókat, békés és nyugodt világot, és mindent, amiért egy
alattvaló vagy egy császár csak imádkozhat. ...Tudjuk, hogy a rettenetes erőt,
amely az egész világot fenyegeti, az idők iszonyatos szenvedéseket hozó
végezetét csak a Római Birodalom léte késlelteti... amikor elhalasztásáért
imádkozunk, Róma fennmaradását segítjük elő. ...Merészkedem kijelenteni, hogy
a császár inkább a miénk, semmint a tiétek, mert a mi Istenünk választotta és
jelölte ki őt.
Tertullianus idejében (Kr. u. 200 körül) a keresztények
már elég sokan voltak ahhoz, hogy ha ellenséges érzülettel
viseltettek volna iránta, megdöntsék a birodalmat is: „Csak
tegnap érkeztünk, de elárasztunk mindent, amitek csak van
– városokat, otthonokat és kaszárnyákat, erődöket, falvakat,
pénzváltó helyeket, igen! és a táborokat, a palotákat, a
senatust és a Forumot. Már csak a templomaitok a
sajátjaitok!” A keresztények – hangsúlyozta – a társadalom
engedelmes és hűséges tagjai.
És persze az esetek túlnyomó részében békén is
hagyták őket. A zsidókhoz hasonlóan nem volt részük
semmiféle üldöztetésben. Az a kép, hogy a föld alatt voltak
kénytelenek élni és megtartani istentiszteleteiket,
egyszerűen hamis; eredete egyik legkorábbi temetkezési
helyük nevében – Catacombus – kereshető. Saját
templomaik voltak, ahogyan a zsidóknak is megvoltak a
maguk zsinagógái. Hitüket nem kellett titkolniuk. Már a
legelső időkben – írja Tertullianus – sem takargatták
hovatartozásukat: „Minden lépésünknél és mozdulatunknál,
minden cselekedetünkben és magatartásunkban, amikor
felvesszük lábbelinket és magunkra öltjük ruháinkat, amikor
fürdünk és amikor asztalhoz ülünk, amikor meggyújtjuk
mécseseinket, fektünkben, ültünkben és mindennapi
életünk legközönségesebb tevékenységeiben homlokunkon
hordozzuk a kereszt jegyét.” Semmiféle nyomát nem



találjuk rejtőzködésnek; bárki idegent meghívtak, hogy részt
vegyen a keresztény istentiszteleteken és megismerhesse a
tanítást.
Ugyanakkor kezdettől fogva élt egy erőteljes előítélet,
egyfajta antiszemitizmus, amely fennmaradt még azután is,
hogy a rómaiak megtanultak különbséget tenni
keresztények és zsidók között. Egy keresztényellenes író
180 körül azt állítja róluk, hogy „a tudományokban járatlan
emberek, írástudatlanok és képzetlenek még a
legalacsonyabb rendű mesterségekben is”. „Rossz hírű,
törvényen kívüli, elvetemült banda”, „söpredék; tudatlan
férfiak és hiszékeny asszonyok gyülekezete”. „Éjszakai
gyűléseik, ünnepélyes szertartásaik, egységük kötelékei
nem szent rítusok, hanem bűnök.” „Titkos társaság, amely a
sötétben bujkál, és kerüli a fényt; sunyít a nyilvánosság
előtt, s a sarkokban pusmog... ezek a romlott szokások
napról napra terjednek... legyenek átkozottak és
pusztuljanak mind egy szálig ezek az összeesküvők.” A
tudatlanság és az előítéletek e légkörében a keresztények
lettek a gyanakvás célpontjai s a képtelen szóbeszéd
áldozatai. Automatikusan törvényen kívül kerültek, amikor
elutasították a császár isteni mivoltának gondolatát. A
gyenge és sebezhető uralkodók, mint például Caligula, Nero
és Domitianus alatt ők lettek a minden kudarcért és
szerencsétlenségért felelős bűnbakok. Ahogy Tertullianus
fogalmazott: „Ha a Tiberis a városfalakig kiárad, ha a Nílus
nem önti el a megművelt területeket, ha az ég nem fordul,
vagy ha megmozdul a föld, ha pestis vagy éhínség pusztít,
azonnal így kiáltanak: az oroszlánok elé a keresztényeket!”
Az előítéletek sokkal erősebben éltek a Közép- és Nyugat
Mediterráneumban, mint keleten, de bizonyos dolgokról
mindenütt felütötte a fejét a szóbeszéd. A szentáldozás,
melynek során a keresztények a „testet” és a „vért” veszik



magukhoz, az emberekben a kannibalizmus vízióját idézte
fel. Félreértelmezték a vasárnapi istentiszteleteken szokásos
„békecsókot” is. Alexandriai Kelemen így panaszkodott: „Itt
vannak azok, akik nem csinálnak semmit, zengenek
csókjaiktól a templomok, de maga a szeretet hiányzik
belőlük. Ez a szokás, a szégyentelen csók, amelynek
misztikusnak és titokzatosnak kellene lennie, ez ad tápot a
tisztátalan gyanakvásoknak és gonosz híreszteléseknek.”
Egyesek célozgattak még vérfertőzésre is.
A szilajabb keresztény szekták – ezeket utóbb
eretneknek minősítették – természetesen még inkább
magukra vonták kritikusok és a római tisztviselők figyelmét.
A kis-ázsiai Bithüniából egy aggódó kormányzó, ifjabb
Plinius pontos utasításokat kért Traianus császártól (98
117). A kereszténység – jelentette – a városokból átterjedt a
vidékre is. Üresek a templomok, és a feláldozott állatok
húsának eladása is egyre nehezebb, őreá pedig egyre
erősebb nyomás nehezedik, hogy végeztesse ki a
keresztényeket. Hogy mi volt a vétkük? Állítólagos
szokásukkal, a kannibalizmussal és vérfertőzéssel vádolták
őket? Ha szembeszegültek volna a hatóságokkal, világos,
hogy bűnhődniük kellett volna, de mi van akkor, ha
megtagadják korábbi álláspontjukat? Egyesek közülük
beismerték, hogy keresztények voltak, de megtagadták
hitüket, és szidalmazták Krisztust. Áldozatokat mutattak be
a császárnak és az isteneknek is. Tagadták ugyanakkor,
hogy a keresztények valaha is elkövették volna a nekik
tulajdonított szörnyűségeket. Nem faltak fel lemészárolt
gyermekeket, normális emberi étkeket fogyasztottak, titkos
szertartásaikat pedig beszüntették, amikor egy erre
vonatkozó tilalom megszületett. Kínvallatásnak vetettek alá
két diakonisszát, de „hitvány és alacsonyrendű
babonaságokon” kívül mást nem húztak ki belőlük sem.



Szigorú intézkedésekkel minden bizonnyal vissza lehetne
kényszeríteni a templomokba az embereket. Mit tegyen?
Traianus mérsékletre intette. Az általános nyomozás
szükségtelen. A névtelen feljelentőkkel ne törődjön; csak a
szavahihető személyektől érkező vádakat kell kivizsgálni. És
egyetlen keresztényt sem kell megbüntetni amiatt, hogy
áldozatot mutat be Istenének.
A római kormányzatok általában ehhez az irányvonalhoz
tartották magukat. Ha erősek voltak és nem éreztek
fenyegetettséget, kevésbé voltak hajlamosak rá, hogy
előítéletekre hallgassanak. A hivatalosan el nem ismert
kereszténység gyakorlása továbbra is főbenjáró bűn maradt,
de a kormányzat többnyire nem kényszerítette választásra a
keresztényeket hitük megvallása és megtagadása között.
Egyszerűen békén hagyták őket. Az egyik ok, amiért az
egyház törekedett az egységességre és küzdött az
eretnekségek ellen, éppen az volt, hogy a nem ortodox
vallási szokások fokozottan magukra vonták a figyelmet, és
nagyobb mértékben keltettek ellenséges érzületeket is. A
prófétálást és jövendölést, a montanisták nagy vétkeit az
állam is határozottan ellenezte, mert ezek hirtelen és előre
láthatatlan, tömeges megmozdulásokhoz, pánikhoz és a
helyi gazdaság széthullásához vezethettek. Tudunk a korai
időszak egyes balkáni püspökeiről, akik égi sugallat
hatására kivezették nyájaikat a városokból, vagy elhagyták
velük a megművelt földeket. Róma az ilyen esetekben
bizonyára határozott fellépést tanúsított. A józan és bölcs
Marcus Aurelius helyeselte a kereszténység üldözését, mert
úgy vélte, hogy „az istenségtől való babonás félelemmel
megzavarja az ingatag és befolyásolható embereket”, és
nemigen kedvelte a keresztényekben a „tiszta és kemény
ellenállás szellemét”. Természetesen a keresztény
revivalista csoportok, a „nyelveken beszélők” voltak a



legmakacsabbak és a leginkább hajthatatlanok. A korai
mártírok túlnyomó többsége azokból a csoportokból került
ki, amelyeket az egyház a későbbiekben eretneknek
nyilvánított. Az első vértanúk történetei nemcsak a zsidó
martirológiát tükrözik, hanem egyben egyfajta irodalmat
képeznek, amely a római uralommal szembeni elszánt görög
ellenállásról is tanúskodik. Egy ismert szöveg, amelynek
töredékei egyiptomi papiruszokon maradtak fenn, dicsőíti
azokat a férfiakat, akik vitában győzték le római üldözőiket;
a filozófus-hősöket, akik szavakban zúzták szét a
zsarnokságot, még ha később a fejükbe került is a dolog. Ők
lettek az államhatalmat nyíltan provokáló, nonkonformista
keresztények példaképei. Az egyház mind keményebben
fordult szembe az ilyen kérlelhetetlen mártírjelöltekkel.
Ignatius, aki 117 körül Rómában szenvedett vértanúhalált,
arra kérte befolyásos barátait, hogy ne járjanak közben
érdekében, s ne fosszák meg őt a lehetőségtől, hogy
szenvedjen Istenért; ezt a magatartást a század vége felé
már eretnekségnek ítélték volna – akkor, amikor Szmirna
püspöke, a szent életű Polikárp alapelvnek tartotta, hogy
semmiféle cselekedettel nem szabad provokálni a világi
hatóságokat. Az egyház nem volt hajlandó alkura a császár
imádása vagy Krisztus isteni volta tekintetében, ám egyéb
területeken nem kereste magának a bajt.
A 2. század második felét megelőzően nem volt
módszeres vagy intézményes keresztényüldözés. A
legkegyetlenebb esetek elszigetelt incidensek voltak, mint
például ami a Rhône-völgyben, 177-ben történt. Euszebiosz,
aki egy kortárs levelet idéz, nem ad számot a rettenetes
esemény kiváltó okairól. Az évi rendes, nyári adóbegyűjtés
napján esett meg a dolog. Euszebiosz azt állítja, hogy
szóbeszéd kelt lábra – régi történet – a keresztények
kannibalizmusáról és vérfertőző szokásairól; a házaikban



szolgáló személyek kényszer alatt tettek ilyen értelmű
vallomásokat. Ezután egyfajta állami felügyelet vagy
irányítás alatt végbemenő, tobzódó lincselés következett. A
levél „a pogányok ... az egész embertömeg ... az eszét
vesztett csőcselék ... mértéktelen dühéről” beszél.
Kalodákban vagy zárkákban kínozták meg a keresztényeket.
Sanctusnak, egy vienne-i diakónusnak vörösen izzó lapokat
nyomtak a heréihez „a nyomorult testét eleven sebek és
zúzódások borították, szinte már ember formája se volt”. A
római polgárjoggal rendelkező keresztényeket lefejezték.
Másokat az amfiteátrumig korbácsoltak, s ott a nagyrészt
nem római, helyi lakosság mulatságára vadállatok elé
vetették őket. Levágott fejüket és végtagjaikat közszemlére
tették, hat napon át őrizték és mutogatták, majd elégették,
és a Rhône-ba szórták a hamvakat. Ám mindezt megelőzően
szabályos kihallgatások és tárgyalások zajlottak le a
prefektus, Rusticus színe előtt. Egyes keresztények
„nyilvánvalóan határozatlanok, képzetlenek és hitükben
gyengék voltak, nem bírták a megpróbáltatásokat... tízen
közülük megtagadták hitüket”. Az egész nem úgy hangzik,
mint valami fékevesztett csőcselék tombolása. Egy
asszonnyal, Blandinával bántak el a legcudarabbul;
„hajnaltól estig kínozták, míg csak hóhérai ki nem
merültek... és csak csodálkoztak azon, hogy még mindig él”.
Ezután megkorbácsolták, a „serpenyőben” megégették,
végül pedig egy kosárba tették, és vad bikákkal ökleltették
tiportatták halálra. Az asszony persze misztikus volt,
prófétanő, és feltehetően montanista. Ha az egyház
eretneknek minősítette az ilyen embereket, annak csak az
lehetett az oka, hogy tartott a zaklatástól és a nép dühétől,
az állam pedig erősítette az egyház ortodox vonulatát
azáltal, hogy az antinomisztikus elemekre irányította a
kegyetlen és brutális indulatokat.



A 3. század közepén azonban kritikus időszak kezdődött.
A keresztények eddigre már igen sokan voltak, jóval
szervezettebbek, és sokkal homogénebb lett szemléletük és
életvitelük is. Korábban még lehetséges lett volna
felszámolni, feloszlatni a hiszékeny, műveletlen tömeget. A
kereszténység nagy ellenfele, Celsus Sermo Verus című
munkájában így fogalmaz: „Egyesek még csak nem is
akarják józan ésszel alátámasztani, amit hisznek;
egyszerűen azt mondják: »Ne kérdezz, csak higgy.« Meg
hogy: »Hited megment téged.« Azt állítják: »E világ
bölcsessége a gonosztól való.« És: »A tudatlanság
dicséretes dolog.« Celsus így szemlélteti a keresztény
okoskodást: »Ne bocsáss magadhoz senkit, aki bölcs, józan
vagy tanult. Ezek a dolgok mind a gonosztól valók. De aki
tudatlan, tanulatlan vagy ostoba – bárkit, aki olyan, mint a
gyermek –, bocsásd magadhoz azt.«” Ez persze torzképe
volt a Jézushoz visszavezethető, igaz keresztény
magatartásnak, s ami az egyház valódi szemléletét illeti,
már Celsus idejében sem volt igaz. Az osztály- és
műveltségbeli korlátok leomlottak, s a kereszténység átjárta
a társadalomnak a birodalmi kultúrát és világi politikát
formáló-irányító rétegeit. Órigenész korára, amikor a
kereszténység elérte az ókori értelemben vett intellektuális
érettséget, elkerülhetetlenné vált a világi állammal való
közvetlen és végső konfrontáció. A kereszténység mostanra
a többi vallás alternatívája lett; mindegyiknél jóval
szervezettebb és dinamikusabb – vagy el- és befogadni
kellett, vagy elpusztítani.
Ez utóbbi alternatívával próbálkozott 250 körül a nagy
deciusi keresztényüldözés, amely kisebb-nagyobb
megszakításokkal egészen addig tartott, amíg Constantinus
mintegy hatvan évvel később át nem tért az előbbire. Az
állam ellenséges magatartása általánosan, tartósan és



megfelelő jogi alátámasztással érvényesült. Nem
tömeghisztéria jellemezte, csupán könyörtelen bürokrácia.
Mindenkinek igazolást kellett szereznie arról, hogy
bemutatta az áldozatokat a hivatalos isteneknek, amelyek
némelyike Egyiptomból származott. Így például:
A bizottságnak, amelyet arra jelöltek ki, hogy ellenőrizze az áldozatok
bemutatását az Alexander-szigeten fekvő faluban. Aurelius Diogenestől, Sabatus
fiától, aki az Alexander-szigeti faluban lakik, 72 esztendős, és forradás van a
jobb szemöldöke fölött. Mindig áldoztam az isteneknek, és most, ahogyan a
rendelet előírja, a ti jelenlétetekben is áldozatot mutattam be és italáldozatot is,
és részt vettem a szent étkezésben. Kérlek benneteket, hogy alább tanúsítsátok
ezt. Salve; én, Aurelius mutattam be ezt a folyamodványt.
Kétségtelen, hogy ezek és a későbbi zaklatások igen
hatékonyak voltak. A mártírok vére – ahogyan Tertullianus
fogalmazott – a hit magva lehetett, de az egyház
természeténél fogva inkább hajlott a kompromisszumokra.
250-re a római egyház már elég gazdag volt ahhoz, hogy
eltartson egy püspököt, negyvenhat presbitert, hét
szerpapot, hét alszerpapot, negyvenegy oltárszolgát és
ötvenkét ördögűzőt, felolvasót és felügyelőt, s rendszeres
alamizsnájukban részesülők listája több mint ezerötszáz
nevet tartalmazott. Az állami vagyonleltárak tanúsága
szerint hatalmas mennyiségű anyagi javakra tettek szert;
aranyra és ezüstre, drága kegyszerekre, ékszerekre és
ruhákra, ezenkívül komoly ruha-, élelmiszer- és
pénztartalékokkal is rendelkeztek. A keresztény papság
bizonyára inkább áldozta volna fel életét, mint az egyházi
javakat. Cyprianus arról számol be, hogy Afrikában az
emberek – püspökeik vezetésével – tömegesen adják fel
hitüket, seregestül jelennek meg az elöljáróságokon, hogy
bejelentsék ebbéli szándékukat, „saját jószántukból
döntenek ez iszonyatos cselekedet mellett”. Az erkölcsök
általános összeomlása következett be. „Sok püspök, akinek



az lett volna a feladata, hogy bátorítsa az embereket és
példát mutasson nekik, feladta a szent szolgálatot, elhagyta
a nyáját, de még a vidéket is, és megpróbált pénzt szerezni
magának, csalárdsággal és fondorlattal birtokot szerzett
vagy uzsorával foglalkozott.” A hívek némelyike bemutatta
az állami isteneknek a kötelező áldozatokat, de továbbra is
keresztény maradt; hallottunk olyan keresztényekről is, akik
más istenek papjaiként tevékenykedtek. Az egyház soha
nem volt képes kidolgozni az üldöztetéssel és zaklatással
szembeni egységes fellépést és politikát. Így aztán adódtak
heves nézeteltérések a megkötendő kompromisszumok
tekintetében, nemcsak az egyes nagyobb tájegységek,
vidékek között, hanem azokon belül is. A revivalisták és a
„hivatalos” keresztények közötti régi hitvita ismét fellángolt,
és kibogozhatatlanul összekeveredett a hitelvi kérdésekben
fennálló véleménykülönbségekkel. A keresztény
„szélsőségesek” alkalomszerű zaklatása, mint említettük,
erősítette az egyházon belüli ortodoxiát, de az általános,
kifejezett és kivált a hosszú időszakon át tartó üldözés
számtalanféleképpen gyengítette, főleg azzal, hogy
egységét, egységességét aknázta alá.
Ám a lakosság jelentős részének rendszeres és
módszeres zaklatása gyengítette magát az államot és a
hadsereget is, amelyben szintén nagy számban voltak
keresztények. Decius császár idejében például fel kellett
függeszteni a keresztényüldözést, amikor nehezebb
helyzetek álltak elő a frontokon. A későbbi, 300 körüli
rendeleteket ugyanez okból soha nem hajtották teljes
szigorral végre a nyugati vidékeken; ez idő tájt mind
kevésbé voltak népszerűek a keresztények elleni akciók. Az
1. és a 2. században a hivatalos ellenszenv a városi
csőcselék keresztényellenes érzületét tükrözte, 250 után
azonban az államnak általában önállóan, sőt többnyire a



köznemtetszéssel szembeszállva kellett cselekednie. A
keresztényüldözés utolsó nagy hullámában, amelyet 308 és
312 között Maximianus kezdeményezett, bizonyos végső
nekikeseredés is érzékelhető. „Damaszkuszban – mondja
Euszebiosz – a hatóságok összefogdosták a piactéri
kurvákat, és kínzással fenyegetőzve arra kényszerítették
őket, hogy azt vallják: korábban keresztények voltak, és
tanúvallomást tegyenek a keresztény egyházakban dívó
orgiákról.” A régi rágalmak felelevenítésének e kísérlete
arra mutat, hogy ekkorra elveszítették egykori hatalmukat
és tekintélyüket. A közvélekedés ebben az időben ha
másféléknek is, de a társadalom erényes és ártalmatlan
tagjainak tekintette a keresztényeket. Ahogyan az
úgynevezett Diognetoszhoz írt levél fogalmaz:
Saját hazájukban is úgy élnek, mintha vendégek volnának... számukra
minden idegen ország szülőföld. ...Asztaluk mindenkié, de mégsem közös.
Testükben élnek, de nem a testükért. Itt, a földön töltik életüket, de ahová
tartoznak, az a menny. Megtartják a törvényt, de saját életükben megkísérlik
meghaladni azt. Szeretnek mindenkit, és mindenki üldözi őket. ...Szegények, és
gazdaggá tesznek sokakat. Hiányt szenvednek mindenben, és mindenben
bővelkednek. Megalázónak, és megdicsőíti őket a megaláztatás. Gonoszul
bánnak velük, s ők áldást mondanak. Gyalázzák őket, és ők felmagasztaltatnak.
Bántalmakat szenvednek, és tisztességgel viszonozzák a bántalmakat.
Leginkább a kölcsönös szeretet és a közösségi
jótékonyság vonzotta a pogányokat. Őket idézi Tertullianus:
„Hogy szeretik egymást a keresztények!” – és hozzáteszi,
hogy a jótékonyságot szolgáló pénzalapok önkéntes
adakozásból keletkeztek: „Minden ember minden hónapban,
vagy amikor akar, visz valami szerény összeget, de csak ha
akar, és csak ha tud – senkit sem kényszerítenek.” A pénzt
pedig „nem lakomákra és italozásokra fordítják, hanem
hogy ételhez juttassák a szegényeket, hogy tisztességgel
eltemessék őket; árva vagy vagyontalan ifjaknak és



leányoknak adják, aztán kiöregedett rabszolgáknak és
hajótörött tengerészeknek, vagy azoknak, akik bányákban,
szigeteken vagy börtönökben raboskodnak... ők a felekezet
támogatottjai”. A keresztények hallatlan mértékben
kiterjesztették az egykori zsidó diaszpórabeli jótékony
kötelezettségvállalást, és egyfajta miniatűr jóléti államot
működtettek egy olyan birodalomban, amelyik jószerivel
teljesen nélkülözte a szociális intézményeket. Julianus
császár, aki a 4. században fel kívánta éleszteni a
pogányságot, a szegények támogatására hasonló
jótékonysági alapot próbált megteremteni. Egy levelében,
amelyben erre utasította a birodalom papságát,
megjegyezte: „Miért nem vesszük észre, hogy éppen az
idegenek iránti jóakaratuk, halottaik sírjainak gondozása és
életük szemmel látható szentsége az, amitől a leginkább
növekszik az istentelenség?” (márminthogy a keresztények
egyre népszerűbbek). Úgy vélte: „szégyenteljes dolog, hogy
amikor egyetlen zsidónak sem kellett soha koldulnia, és a
kegyes galileaiak nemcsak a saját szegényeiket támogatják,
hanem a mieinket is, ország-világ láthatja, hogy a saját
népünk nem kap tőlünk segítséget”. A császár keserűen
említi meg a keresztények asszonyainak fontos szerepét.
Antiochia vezető polgárainak mondta: „Mindannyian
megengeditek feleségeteknek, hogy házatokból mindent
kivigyen a galileaiaknak. Az asszonyok a ti költségetekre
táplálják a szegényeket, s az érdem a galileaiaké.” Az
asszonyok jóval nagyobb szerepet játszottak a keresztények
jótékonysági tevékenységében, mint a zsidó diaszpóra
hasonló szervezeteiben; ez volt az egyik oka annak, hogy a
kereszténység átvette az ekkor már stagnáló judaizmus
hittérítő szerepét. Az asszonyoknak komoly előnyöket kínált;
mint az Úr előtt a férfiakkal egyenlőket kezelte őket, azt
parancsolta a férfiaknak, hogy ugyanolyan szeretetteljes



figyelemmel bánjanak feleségükkel, amilyennel Krisztus
viseltetett „menyasszonya”, az egyház iránt, és védelmezte
őket a házasság szentségéről szóló, szokatlanul konkrét
jézusi tanítás is. A keresztény asszonyokkal kezdődött meg
a hit behatolása a magasabb társadalmi rétegekbe;
gyermekeiket aztán keresztényeknek nevelték, és nem volt
ritka, hogy idővel kereszténnyé lett a férjük is.
Mindez azonban még nem lett volna elegendő ahhoz,
hogy meggyőzzék az államot: változtatnia kell addigi
politikáján, és ellenségét a keblére ölelnie. A valóság az,
hogy a 3. század második felében foganatosított
nagyléptékű keresztényellenes intézkedések során az állam
arra kényszerült, hogy felismerje: az ellenség megváltozott,
és lehetséges, sőt kívánatos szövetségessé lett. A belső
megosztottság elleni hosszú küzdelem, a saját doktrína
megformálása és a terjeszkedés során a kereszténység sok
tekintetben a birodalom egyfajta tükörképe lett. Univerzális
volt, ökumenikus, rendezett, soknemzetiségű, sokfajú és
jogi értelemben is mindinkább szervezett. Egy írástudó,
hivatásos osztály irányította, amely sok tekintetben
államigazgatási bürokráciaként működött, a püspököknek
pedig, akárcsak a császári kormányzóknak, elöljáróknak és
legátusoknak széles körű joguk volt ahhoz, hogy
értelmezzék és értelmezésük szerint alkalmazzák a
törvényeket. Az egyház tehát lassan a birodalom
Doppelgängere lett; támadásaival az állam önmagát
gyengítette. A kereszténység már nemcsak szellemi, de
valóságos, világi tényezővé vált, és hagyományaival,
javaival, céljaival és hierarchikus rendjével számottevő
stabilizáló tényezővé növekedett. A judaizmustól eltérően
nem voltak a birodalom biztonságával
összeegyeztethetetlen nemzeti törekvései – éppen
ellenkezőleg: ideológiája remekül egyezett az egyetemes



állam céljaival és szükségleteivel. A kereszténységet saját
sikerének impulzusmomentuma sodorta az állam felé. Vajon
nem volt-e nyilvánvaló, hogy az állam felismeri ezt a
szerencsés változást, és azt, hogy számára mennyire
kívánatos a házasság, amelyet „Krisztus menyasszonyával”
megköthetett? Felhagyott tehát egy már amúgy is
kiüresedett, egyre alkalmatlanabb és az életben
maradáshoz állandó támogatást igénylő államvallással, és
szövetségre lépett egy ifjú és dinamikus partnerrel, amely
képes volt a fejlődésre, s arra, hogy erős és lelkes támasza
legyen. Ez tehát Constantinus császár
toleranciarendeletének egészen e világi és racionális
magyarázata: felismerte, hogy a kereszténység immár az
államvallás számos fontos jellemzőjével rendelkezik.
Az általános vallási türelem constantinusi álláspontja
azonban nem volt sokáig tartható. Talán az ókorban még
nem létezett olyasmi, amit ma vallási egyensúlynak
nevezünk. A deliberalizálódó birodalom elképzelni sem
tudta, hogy ne üldözze a kereszténységet; amikor pedig el
és befogadta, egyre nehezebben állta meg, hogy ne üldözze
annak – külső vagy belső – ellenségeit. Ugyanezek a
kényszerek gyötörték az egyházat is. A folyamat, amelynek
során a puszta megtűrésre áhítozó, szenvedő áldozatból
monopóliumra törő erőtényezővé vált, megérdemli, hogy
megvizsgáljuk részletesebben is.
A kérdés lényege egy zártkörű és elkülönült papi osztály
létrejötte volt. A korábbi egyház történetében hasonló
jelenség nem volt tapasztalható, de a 3. századra kialakult
és megszilárdult egy ilyen csoport. Amikor Constantinus
elismerte a kereszténységet, s elhatározta, hogy az állam
támpillérévé teszi, világosan érezte: nem tehet mást, mint
hogy e papi osztály létét elfogadja, és megfelelően
számításba veszi. A dologban persze nem volt semmi



újszerű. A császár mindig is pontifex maximus volt; most
egyszerűen püspöknek nevezte magát. A pogány papok
fizetett állami tisztségviselők voltak, akik hetente egy
alkalommal államigazgatási jellegű tanácskozásra gyűltek
össze; a Vesta-szüzek elfátyolozott, állami hintókon járták az
utakat, és a császári páholyban foglaltak helyet a cirkuszi
játékokon. Constantinus szinte az első perctől kezdve
törekedett arra, hogy kiváltságokkal ruházza fel a
keresztény papságot is, a városokban felmentette őket a
kötelező (költséges és fáradalmas) közhivatalok viselése,
vidéken pedig a helyi adók fizetése alól. Mindez burkoltan az
osztályhelyzetet jelentette, a világi igazolta és
alátámasztotta a szellemit. Constantinus használta elsőként
a ma közismert értelemben a klérus, klerikális kifejezéseket
– amelyeket fél évszázaddal később Julianus már pejoratív
felhanggal alkalmazott.
Az állami kegy természetesen nagymértékben emelte a
papság társadalmi státusát, és kívánatossá tette a papi
hivatalt, kivált a magasabb méltóságokat. A 341-ben
megtartott sardicai zsinat például megpróbálta
megszüntetni a püspökök más székhelyekre való
áthelyezhetőségét, mint „kedvezőtlen gyakorlatot és az
erkölcsi romlás forrását”. Határozottan leszögezték: „Nincs
püspök, aki örömmel menne valamely nagyobb székhelyről
egy kisebbre; mindannyiukban lobog a mohóság és
hatalmába kerítette őket a nagyratörés.” Ammianus, a
pogány, de a kereszténység iránt elfogulatlan történész
rámutatott a kapcsolatra a vita tárgyát képező
püspökválasztások és az egyes püspöki székekkel járó
jövedelem nagysága között. A római püspöki székért
Damasus és Ursinus között, 366-ban folyt választási
küzdelem után Ammianus hangsúlyozta, hogy a konfliktus
során a mai Santa Maria Maggiore területén 137 ember



vesztette életét. Természetesen – tette hozzá – ilyen dolgok
azóta történnek, hogy a hivatalban lévő római püspökök
...mentesek mindenfajta anyagi gondtól, gazdaggá váltak a férjes
asszonyok adományai által, pazarul öltözködnek, fényűzően étkeznek – lakomáik
dúsabbak, mint a császáréi. Ám igazán akkor lehetnének boldogok, ha megvetve
a város hatalmasságát, amelyben elrejthetik vétkeiket és fogyatékosságaikat,
úgy élnének, mint a provinciák püspökei; szigorú önmegtartóztatásban az
étkezés és ivás terén, egyszerű és dísztelen ruhákat viselnének, szemüket a
földre sütnék – tiszta és tisztességtudó emberek lennének az örökkévaló Isten és
annak igaz hívei előtt.
A sardicai zsinaton megfogalmazott törvények jól
mutatják, hogy gazdag és jó kapcsolatokkal rendelkező
emberek csupán anyagi előmenetelük érdekében keresték
az utat az egyház felé. A zsinaton megfogalmazták: „Ha egy
gazdag embernek, törvénytudónak vagy állami
tisztviselőnek ajánlanak fel püspökséget, nem lehet őt
kinevezni, csak ha előzőleg már felolvasóként, szerpapként
vagy papként tevékenykedett, s ekképpen a legmagasabb
tisztségre csak fokozatosan, lépésenként emelkedik... a
felszentelés csak azoknak lehet osztályrészük, akik élete
hosszabb időn át szem előtt zajlott, és mindenki
megbizonyosodott érdemeik felől.” A határozat, ha a papság
nagyszámú neves tagját szemléljük, aki megszegte azt,
tökéletesen hatástalannak bizonyult. Mindennapos dolog
volt, hogy az állam vagy különböző érdekcsoportok
korábbi társadalmi és egyéb helyzetükre való tekintet nélkül
– magas egyházi méltóságokba, kulcspozíciókba juttatták
jelöltjeiket. Szent Ambrus megkeresztelkedett, végigjárta a
legkülönbözőbb vallási tisztségeket, majd Milánó püspökévé
szentelték – s mindezt nyolc nap leforgása alatt. A
közvetlenül presbiteri méltóságra emelkedett világiak között
találjuk Szent Ágostont, Szent Jeromost, Órigenészt és Nolai
Paulinust. A világi Fábiánt 236-ban pápává szentelték,



Euszebiosz pedig épp csak a kereszténységre készülő
katekizmustanuló volt, amikor 362-ben Caesarea püspöke
lett; világi sorból emelkedett püspöki rangra 319-ben az
antiochiai Philogoniosz, 381-ben a konstantinápolyi
Nektariosz, 409-ben pedig Szünesziosz. Euszebioszt
ráadásul a hadsereg segítette a püspöki tisztséghez,
ugyanúgy, mint Tours-i Szent Mártont vagy a bresciai
Philastriust. Nazianszoszi Szent Gergely említi, hogy a 4.
században megszokott dolog volt „a hadseregből, a
tengerészek közül, a földekről vagy a kovácsműhelyekból”
választani a püspököket. Jeromos így panaszkodott: „Aki
tegnap még csak tanulta a katekizmust, ma már püspök;
van, aki egyik napról a másikra az amfiteátrumból az
egyházba kerül; aki az estét még a cirkuszban töltötte,
reggel már ott áll az oltár előtt, s aki nemrég még folyton
csak a színházban ült, most a szüzek felügyelője.” Nem volt
ritkaság a sima, közvetlen megvesztegetés sem. Aranyszájú
Szent János, Konstantinápoly püspöke a püspökségekkel
való üzletelés hat esetét tárta fel a 401-ben tartott
epheszoszi szinóduson. A tettesek töredelmesen
bevallották: „fizettünk, hogy püspököt csináljanak belőlünk,
és felmentsenek a polgári kötelezettségek alól” – és azt
kérték, hogy erősítsék meg őket tisztségükben, vagy ha ez
nem lehetséges, fizessék vissza a pénzüket. Nyilvánvalóan
jelentéktelen figurák voltak: „voltak köztünk, akik a
feleségük bútorait adták oda”. Visszakapták a javaikat, majd
az Aranyszájú kegyvesztése és száműzetése után a
püspökségeiket is. Feleségüktől az egész történet során
nem kellett megválniuk.
Az állam szinte az első időktől kezdve megpróbálta
korlátozni az egyházi kiváltságok kihasználásának
lehetőségét – vagy pontosabban: világi célok érdekében
gyümölcsöztetni azokat. Constantinus már 320-ban, majd



326-ban ismét megkísérelte megakadályozni a gazdagok
adózás alóli kibújását olyan rendeletekkel, amelyek például
megtiltották a városi senatoroknak és leszármazottaiknak,
hogy papok legyenek; a papi pálya csak azok előtt áll
nyitva, „akik kicsiny vagyonkával rendelkeznek, és nem
tartoznak ellátni hatósági feladatokat”. Constantinus többek
közt abban látta a hatalom nagy előnyét, hogy ő mint
császár kivételt tehet, mentességet adhat a törvények
hatálya alól. Olyan rendszert kívánt létrehozni, amelyben a
papság elsősorban a hatalmi kapcsolatokkal és befolyással
nem rendelkező néprétegekből, illetve az őáltala kiválasztott
felsőbb osztálybeliekből szerveződik. Az állam tehát már
ekkor gyakorolt egyfajta diszkriminációt. Ammianus említi:
II. Constantius lehetővé tette a papi személyeknek, hogy
hivatalos ügyben utazva ingyen használják a birodalom
szállítási-közlekedési rendszerét. Ez a kiváltság az ortodox
püspököknek kedvezett; Ammianus beszámol róla, hogy
szinte csődbe juttatták a közlekedést, csapatostul utazva a
számtalan szinódusra, ekképpen biztosítva, hogy az
ortodoxia mindig és mindenütt többségben legyen. Hogy a
papság az egységes kiváltságok élvezéséhez túlságosan is
heterogén? Constantinusnak ebből is sikerült hasznos
fegyvert kovácsolnia. A legtöbb szakadárral és eretnekkel
szemben az ortodox klérus mellett és javára lépett fel, de
például Novatianus hívei esetében úgy rendelkezett, hogy
„háborítatlanul és szilárdan birtokolják egyházi épületeiket
és temetkezési helyeiket”, és minden más – „bármely
módon és eszközökkel megszerzett” – vagyonukat; és
ugyanezt a mentességet élvezték a papjaik is. Constantinus
azzal indokolta döntését, hogy ez az egyház a katolikusoktól
sokkal inkább fegyelmi, semmint hitelvi kérdésekben
különbözik. Valódi okai minden bizonnyal egészen mások
voltak; a gazdasági kiváltságok adományozása vagy



visszavonása az egyház belügyeibe való hathatós
beleszólást alapoz meg neki és utódainak.
Julianus császár felismerte, hogy az ortodox egyház
ereje nagymértékben a kedvező császári
megkülönböztetésen, a neki biztosított előnyökben rejlik.
Ammianus szerint megkísérelte az egyházat ezek
megvonásával, a kialakult rendszer megszüntetésével
szétbomlasztani:
Palotájába rendelte a különböző keresztény szekták papjait és támogatóit,
és nyájasan tudomásukra hozta akaratát, hogy hagyjanak fel vitáikkal, s
mindannyian békében és háborítatlanul kövessék saját hitüket. Arra gondolt,
hogy a hitvallás és a vitatkozás szabadsága el fogja mélyíteni a köztük lévő
szakadékot, és nem kell többé egy egységes, szilárd csoporttal szemben állnia.
Tapasztalatból tudta, hogy még a vadállatok sem olyan ellenségesek az
emberrel szemben, mint a keresztények egymás iránt.
Julianus napjaira azonban a hivatalos kereszténység már
eléggé megszilárdult ahhoz, hogy sikerrel szállhasson
szembe az efféle taktikákkal; folyamatosan kiterjesztette
törvényi kiváltságait, és meghiúsította az ezek
megnyirbálására irányuló kísérleteket. Most már gazdag
volt; nagyon gazdag. Az illegalitás korában még – legalábbis
elméletileg – tilos volt vagyont gyűjtenie, és ez így is volt
egészen a constantinusi változásokig, noha vásárlás,
ajándékok és örökösödés révén jelentős javakra tett szert
már abban az időben is, a hivatalos elismerés és a minden
törvényi korlátozást feloldó, 321-es rendelet után pedig
ugrásszerűen felgyorsult ez a folyamat. Tehetős férfiak és
özvegyasszonyok körében szokássá vált, hogy az egyházra
hagyományozták vagyonuk egyharmadát; az egyszerű hívők
pedig megtanulták „Krisztus menyasszonyát”
végrendeletükben gyermekeik közé sorolni. Történtek persze
jogtalanságok, visszaélések is. Julianus, a kereszténység
sötét oldalának tévedhetetlen ismerője írta: „többé nem tűri



el, hogy a papok bíráskodjanak, végrendeleteket
fogalmazzanak, és mindent a maguk javára jegyezve
örököljék mások javait”. Legelőször a 4. század második
felében találkozunk arra vonatkozó utalásokkal, hogy a
nyilvánosság kifogásolta a keresztény papság gazdagságát,
s azt, hogy milyen hivalkodóan pompásak az épületeik.
Egyes keresztény szerzők is tettek megjegyzéseket: „a
falaink aranytól csillognak – írta Jeromos –, és arany
sziporkázik a mennyezeteken és az oszlopfőkön is, de
Krisztus a szegények képében mezítelenül és éhesen
haldoklik a küszöbön”. Ám haldokoltak mások is: gazdag
emberek és asszonyok, akik égtek a vágytól, hogy
cselekedjenek és hagyatkozzanak. Az állam most először
tett erőfeszítéseket, hogy megakadályozza a közvagyon s
kivált a konkrét, anyagi javak aránytalanul nagy részének
gazdasági megbénulását azáltal, hogy az egyház kezeibe
vándorol. A 360-as években egy sor törvény foglalkozott az
egyház kollektív és egyes személyek kezében koncentrálódó
vagyonával (némelyiket Julianus alatt, másokat keresztény
utódainak idején fogadták el), s ez arra mutat, hogy az
állam – vallási vonzalmaira való tekintet nélkül – úgy ítélte:
az adótörvényekkel való manipulációt és az egyház mind
hevesebb mohóságát ellenőrizni kell. 360-ban
megadóztattak egyes egyházi földterületeket, és
elrendelték, hogy a jövőben ne legyenek adómentesek a
papi személyek magánjövedelmei. 362-ben elbocsátották
azokat a városi senatorokat, akik papi rangot szereztek,
hogy kibújjanak a kötelező közszolgálatok alól, két évvel
később rendelettel kötelezték őket, hogy valamely
családtagjukra ruházzák át tulajdonaikat s velük a megfelelő
terheket is; további négy év múlva pedig megtiltották a
papoknak, hogy hasznot húzzanak özvegyek vagy gyámság
alatt álló asszonyszemélyek hagyatékából, illetve hogy



bárkit ilyen értelmű végrendelkezésre biztassanak. Jeromost
ez utóbbi törvényt kommentálva kettős érzelmek kerítették
hatalmukba: egyfelől a heves felindulás a papság hátrányos
megkülönböztetése miatt (ő nyilvánvalóan így értékelte a
rendelkezéseket), másfelől pedig mélyen elkeserítette a
könnyedség és ügyesség, amellyel az érintettek
megkerülték, kijátszották a rendelkezést: „Pogány papok,
komédiások, csalók, csavargók és szajhák örökölhetnek
vagyont; ezt egyedül a papoknak és szerzeteseknek tiltja
meg a törvény – törvény, amelyet nem keresztényüldözők,
hanem keresztény császárok hoztak... de bár a törvény
szigorú, fogalmazása pedig egyértelmű és részletes, a
kapzsiság fittyet hány neki; a vagyonkezelés és gondnokság
álcájával játsszuk ki a rendelkezéseket.”
Már a kereszténység első évszázadaiban egyértelműen
megszületett a klérus gazdagsága és egy kiváltságos papi
osztály elképzelése; a tulajdon és a doktrinális ortodoxia, a
tekintélyelvű egyház és a birtokló egyház közötti
összefüggés gondolata. Megnyilvánult például a 2. századi
Alexandriában, ahol az ortodox elemek sikeresen
erőszakolták rá a maguk értelmezése szerinti
kereszténységet az addig uralkodó gnosztikus és zsidó
keresztény szektákra; első alkalommal itt találkozunk azzal,
hogy világi eszközökkel védelmeznek spirituális célokat.
Alexandriai Kelemen kimagyarázta és megszelídítette Jézus
egyértelmű utasítását, mely szerint a gazdag fiatalember
adja el mindenét, és hozzátette: „Az embernek meg kell
válnia a birtokában lévő ártalmas és káros dolgoktól, azoktól
azonban nem, amelyeket előnyére fordíthat, ha tudja,
hogyan kell helyesen bánnia velük; az előnyök pedig
azokból származnak, amelyeket bölcsességgel,
mértékletességgel és jámborsággal kezelünk... a világi
javak nem szükségképpen ártalmasak.” Jellemző, hogy



Kelemen volt az első, aki filozófiai és teológiai síkon
indokolta és védelmezte a gondolatot, hogy a papságnak
hatalmában álljon feloldoznia az embereket bűneik terhe
alól.
E hatalom létezése és mértéke felőli érvelés mélyen
elkeveredett a papság funkcióit és státusát, valamint az
egyház szerveződését és az állammal meg a társadalommal
való viszonyát érintő vitákkal; voltaképpen a kereszténység
történetének egyik legmeghatározóbb tényezője volt.
Mindannyian egyetértettek abban, hogy a keresztség a
bűnnek a lélek erejével való teljes eltörlése – de azután? A
legkorábbi keresztények a megkeresztelkedés és a
parouszia közötti, igen rövidnek vélt idő fogalmaiban
gondolkodtak. Az utolsó ítélet késlekedésével, beláthatatlan
messziségbe tűnésével azonban akuttá vált a
megkeresztelkedés után, az ember egész élete során
elkövetett bűnök problémája. Voltak, mint például
Constantinus, akik csak halálos ágyukon keresztelkedtek
meg, ugyanakkor már a 2. században gyakorlattá vált a
kisgyermekkorban történő keresztelés. Hogyan tisztulhat
meg bűneitől az, aki már megkeresztelkedett? Hatalmában
áll-e az egyháznak, hogy feloldozást adjon e bűnök alól?
Bizonyos, hogy Pálnál még nem merül fel a bűnbánat, a
vezeklés gondolata. Voltak a bűnök megbocsátására
vonatkozó utalások a lelkipásztori levelekben, illetve az
ismert mátéi szövegrész – „Amit megkötsz a földön, a
mennyben is meg lesz kötve, s amit feloldasz a földön, a
mennyben is fel lesz oldva” – (akár utólagos betoldás, akár
nem) ebben az értelemben is alkalmazható. Kelemen úgy
vélte, hogy az egyház visszavezetheti a közösségbe a
tévelygőket, és Tertullianus idejére már intézményes formát
nyert a bűnbánat és a penitencia. Voltaképpen és



lényegében ez volt az, s egyben számos egyéb dolog kulcsa
is, ami miatt Tertullianus elhagyta az ortodox egyházat.
Tertullianus puritán volt, és mint a legtöbb puritán,
elitista nézeteket vallott az egyház felől. Természete szerint
és vonzereje tekintetében az egyház univerzális volt, de
választási és kiválasztási rendszere szigorú. A keresztény
embernek megkeresztelkedése után a komolyabb bűnöktől
őrizkednie kell, különben elveszíti kiválasztott helyzetét, sőt:
a megkeresztelkedés után elkövetett súlyos bűn azt
tanúsítja, hogy ezzel soha nem is rendelkezett. Ez volt Isten
világosan kinyilvánított akarata, s az egyháznak ezzel
kapcsolatosan nem volt semmiféle teendője, noha
hatalmában állt, hogy megbocsássa a kisebb vétkeket.
Tertullianus számára akkor érkezett el a szakítás ideje,
amikor – mondja – egy magas rangú püspök (feltehetőleg a
római Calixtus) úgy döntött, hogy a megkeresztelkedés után
is bocsánatot ad még az olyan súlyos bűnökre is, mint a
házasságtörés vagy a hittagadás. Ez olyan – szerinte
megbocsáthatatlan – igény volt a papság részéről, amely
eretnekké, voltaképpen az első protestánssá tette a korábbi
„eretnekek ostorát”. Ha pedig e tekintetben tagadta a
papság jogait, szükségszerűen fel kellett tennie a kérdést:
lehetnek-e egyáltalán kitüntetett jogai az egyházon belül.
Ortodox időszakában támadta a montanista típusú
eretnekeket, amiért „papi funkciókkal ruházzák fel még a
világiakat is”. Most, hogy nem ismerte el a bűnök
megbocsátásának jogát, maga is montanistává lett; De
Exhortatione Castitatis című művében már így beszél:
Vajon mi, világiak, nem vagyunk-e magunk is papok?... A köznép és a papi
rend közti különbség egyedül az egyház hatalmának következménye, és annak,
hogy a papság számára fenntartják a felszenteltség különleges helyzetét. De
ahol nincs papság, ott magatok áldoztok, magatok kereszteltek és magatok
vagytok a magatok papjai. Mert ahol hárman vannak, ott van az egyház, még ha



e hármak világiak is... saját személyetekben bírtok papi jogokkal, ha erre
szükség támad.
Vagyis: azért támadta a püspököket, amit ő maga
„gyengeségnek” nevezett; hogy a vétkeseknek és
megtévelyedetteknek megbocsátanak. A jogokat bitorló
kicsinyes tisztviselők, az anyagias és földi uralom és a
zsarnoki klérus ellen a „minden hívők papságához”
folyamodott. Ha szájából a szellem szól, még egy asszony
szava is fontosabb, mint a leghatalmasabb püspöké, mert az
asszony az eleven szellem, a püspök pedig csupán üres
hivatal. Világos és éles volt a határvonal a szentté váltak
önmagát igazgató egyháza meg a szentek és bűnösök óriási
tömege között, amelyet a hivatásos papságnak kell
igazgatnia. Hogyan tud egy ilyen egyház elszámolni a tiszta,
páli tanítással? Tertullianus olvasta a Rómabeliekhez írt
levelet, ahogyan olvasta később Luther is. Szemléletének
szelleme nem enyhítette szigorát; részrehajlás vagy elnézés
nélkül ítélt, és a halálos bűnt soha nem bocsátotta meg.
Másfelől: nagyon is könnyű volt belátni, miért pártolja a
püspökség, a papság, maga az ortodox egyház a
bűnbocsánatot, amely hasznos volt az univerzális küldetés
és egy papi kaszt létrejötte és megszilárdulása
szempontjából is. A Péternek adott kulcsok hatalmát sokkal
biztosabban tarthatják a kezükben, ha megfelelő
mozgásteret kapnak személyes és kollektív ítéleteik
kidolgozására. Annak megítélésére pedig, hogy egy bűnös
feloldozást nyerhet-e vagy sem, nem spirituális hatalom
vagy közvetlen megvilágosodás, hanem a hivatali helyzet
birtoklása jogosít. Egy püspök megbocsáthatja a bűnt, és
éppígy megbocsáthatja egy erre felhatalmazott, kijelölt és
hivatalosan felszentelt személy. A hivatallal járó kiváltság
rövidesen a felszentelt papság teljes egészére kiterjedt,



ezzel teljes mélységében létrejött a papság és a világi hívek
közötti szakadék, az egyház kétfelé: alattvalókra és
uralkodókra hasadt.
Tertullianus világosan látta mindennek következményeit.
Nem véletlen, hogy a folyamat az ő szülőföldjén, Észak
Afrikában, Karthágó vidékén érte el tetőfokát. Az sem puszta
egybeesés, hogy a vezeklés és bűnbocsánat körüli vita a
bűnösök újra befogadása tárgyában lángolt fel a legádázabb
hévvel. A 3. század második felében zajlott nagy,
intézményes keresztényüldözések nemcsak az egyházat
károsították súlyosan, de bizonyos vonatkozásokban magát
a kereszténységet is. A keresztény közösségek
széthasadtak, hogy az állami nyomásnak még
ellenállhassanak – voltaképpen háromfelé szakadtak.
Egyesek – a püspökök és az alattuk elhelyezkedő rétegek
elutasítottak minden kompromisszumot, ezeket
meggyilkolták. Mások elrejtőztek vagy elmenekültek (ezt a
megoldást támogatta a hivatalos egyház, már amennyiben
ebben az időben egyáltalán létezett), illetve voltak, akik
maradtak, és – különböző mértékben – vállalták az
együttműködést, amely részben, de gyakran egyedül abból
állt, hogy átengedték az egyházi javakat. Az üldözés
megszűntével az elmenekültek visszatértek, számba vették
a halottakat, és nyilvános vizsgálat alá vetették a személyi
nyilvántartásokat és birtokleveleket. Az életben
maradottaknak szinte kivétel nélkül akadt rejtegetni- vagy
megbánnivalójuk; a makulátlanok nem élték túl a
történteket. Ágoston a Contra Cresconiumban bepillantást
enged a korszak, a 4. század első évtizedének kölcsönös
vádaskodásaiba és megtorlásaiba, amikor idézi a limatai
Purpuriusnak egy keresztény törvényszék előtt elhangzott
dühödt visszavágását:



Azt hiszitek, én is félek tőletek, mint a többiek? És ti mit cselekedtetek? A
kurátor és katonái kényszerítettek benneteket, hogy szolgáltassátok ki a szent
könyveket. Hogyan szabadulhattatok volna meg tőlük, ha nem adtok nekik
valamit, vagy nem rendelitek el, hogy mások adjanak? Nem csak úgy véletlenül
engedtek szabadon benneteket. Igen, öltem, és meg is fogom ölni azt, aki
ellenem cselekszik. Ne akarjátok, hogy többet mondjak. Jól tudjátok, hogy
senkinek az útját nem keresztezem.
Mindez Karthágóban történt. És a milánói ediktum után
természetesen számos karthágói és sokan a valahai pun
birodalom lakói közül – a maguk Róma-ellenes
hagyományaival, szeparatista törekvéseikkel,
íuggetlenségvágyukkal, pun-berber nyelvükkel és
kultúrájukkal – heves ellenkezéssel fogadták a gondolatot,
hogy egyházuk megegyezésre jusson minapi üldözőikkel, a
birodalom hatóságaival. A 2. században alapított karthágói
egyház bizonyos értelemben a római eszmékkel való pun
szembenállás örököse és megőrzője lett, ahogyan mindig
volt egy erőteljes, majdnem ortodox zsidó vonulata is.
Szigorú volt, puritán; határozottan szemben állt a
külvilággal és annak pogány eszméivel való bármely
kompromisszummal. Tagadta az állammal szembeni
kötelezettségeket. Megvolt a maga saját testvériségfogalma
és a Makkabeusok példája nyomán a saját életvezetés
elképzelése – beleértve a mártíromság elfogadását is.
Bizonyos értelemben megelőlegezte Luthert, konkrétabban
pedig: őrizte a holt-tengeri tekercsek emlékét, hisz alapítói
között ott voltak az esszénusok utódai. Az abszolút rituális
tisztasághoz való esszénus ragaszkodás új kifejeződést
nyert abban, hogy az afrikai keresztények elutasítottak
bárkit, aki az üldözések korszakában képes volt alku
tárgyává tenni a hitét – és ez a papságra még inkább
vonatkozott. Akik a keresztség szentségét kiszolgáltatják az
embereknek, azoknak makulátlannak és rendíthetetlennek,
a püspököknek pedig, akik a papokat felszentelik, végképp



kikezdhetetlennek kell lenniük. Ha ez nincs így, a
keresztelés és a felszentelés teljességgel érvénytelen, sőt
kétségkívül a gonosz műve, mert az ilyen emberekből álló
egyházi szervezet az ördög irányította antiegyház, amely
gyűlöletes árnyékot vet az igaz hitűek igaz egyházaira.
Röviden: megismétlődni látjuk itt az esszénusoknak a
megszentségtelenített Templom hamis papjai elleni
küzdelmeit.
Ez volt hát az úgynevezett donatista eretnekség
háttere. A karthágóiak nagy többsége hitte, hogy az egyházi
rang szubjektív, vagyis a személy hitványsága
érvénytelenné teszi. Kevesen vélekedtek ezzel ellentétesen,
kevesen gondolták, hogy az egyházi rang, ha a felszentelés
megtörtént, egyetemes és hiteles, és az ortodox körökben
mindinkább terjedt ez a nézet Észak-Afrikán kívül is. A
konfliktus magában hordozta a lehetőséget, hogy előbb
utóbb vita tárgya lesz a püspökség utódlásának kérdése – ez
311-ben be is következett. Vagy nyolcvan numídiai püspök
érvénytelennek nyilvánította Karthágó püspöke, Caecilianus
felszentelését; arra hivatkoztak, hogy a szertartást egy áruló
püspök végezte el, aki korábban szent könyveket
szolgáltatott ki a keresztényüldözőknek, akik el is égették
azokat. Caecilianus helyére egy másik püspököt kellett
választani; a püspökség annak rendje és módja szerint
Donatusra szállt. Ámde – mint Caecilianus, aki nem kívánt
visszalépni, rámutatott: ama nyolcvan püspök között is
akadtak jócskán árulók. Mindkét fél Constantinushoz, az
egyház újdonsült pártfogójához folyamodott, s a császár
hosszas vizsgálódás és tanakodás után Caecilianust
választotta. A donatisták ezzel végképp igazoltnak
érezhették üldöztetési mániájukat, és borzadállyal
szemlélték a constantinusi állammal kötött szövetséget.
Egyik jelmondatuk ez volt: „Azok az Isten szolgái, akiket



gyűlöl a külvilág.” Feltették a kérdést: „Mi köze a császárnak
az egyházhoz?” Caecilianus és támogatói abbeli
törekvésükben, hogy elfoglalják és megtartsák egyházi
pozícióikat, szervezett erővel találkoztak, s többnyire ez
utóbbiak voltak sikeresek. A donatisták nemcsak
gyülekezeteik túlságosan is szigorú vallási érzületeinek
húrjain játszhattak; nekik dolgozott a helyi pun
nacionalizmus, Róma-ellenesség és a birodalom gyűlölete is.
Fennmaradt Donatusról egy Optatustól, Milevis püspökétől
származó s minden bizonnyal rosszindulatú megjegyzés:
„Ha valaki Afrika bármely vidékéről felkeresi, Donatus nem a
szokásos dolgok, az időjárás, a béke és háború vagy a
termés felől kérdezi őt, hanem csakis azt kérdi: hogy állnak
arrafelé a mieink?”
A vallási politikán tehát átvérzett a földrajzi politika, a
fajiság és a gazdasági állapotok is. Constantinus császár
megtartotta jogaiban a caecilianusi – császárpárti
egyházat, de ennél sokkal többet nem tett, vagy nem
tehetett. Az ortodox katolicizmus a gazdag földbirtokosi
réteg és a partvidéki városok elrómaiasodott polgárságának
köreire korlátozódva a tiszteletreméltóság, a konformizmus
és az adott világgal való kiegyezés vallása volt. A donatista
egyház mind politikai, mind pedig gazdasági értelemben
elutasította a fennálló valóságot, s ebben a kontinens
belsejében fekvő síkságok és a hegyvidék lakosságának
szemlélete fejeződött ki. 347-ben Caecilianus és hívei
erőszakos állami beavatkozásért folyamodtak. A birodalom
által kiküldött Macarius a békét erővel és megfélemlítéssel
kényszerítette ki. A számos meggyilkolt donatistát azonnal
mártírokként kezdték tisztelni hittársaik. Az afrikai egyház
elszánt és hagyománytisztelő, a pogányok támadásaitól
csak megerősödött ortodoxiája egyik napról a másikra
eretnekséggé nyilváníttatott, s ugyanaz a hatalom támadta



és üldözte, amelyik korábban a pogány állam nevében
cselekedte ugyanezt. A dolog lényege nem egy
partikularista szekta tiltakozása és ellenállása, hanem a
kereszténység egy provinciális hagyományának az
egyetemes és (az afrikaiak szemében) élősködő
birodalomban való fennmaradása volt. Constantinus azzal
teremtette meg a konfliktust, hogy szövetséget hozott létre
a birodalom és az egyetemes katolikus egyház között, s
ezzel a konfliktussal már az utódainak kellett
szembenézniük. Ha az üldözést választották,
elkerülhetetlenül ellenállási mozgalmakkal találták szembe
magukat; ha pedig megvonták a légiók támogatását az
ortodox párttól, a donatisták előretörtek, és az egyház
érdekei mellett veszélyeztették az államéit is.
A „macariusi időtől” kezdve a donatisták keserű folklórrá
formálták az igazságtalanságok, vérengzések és
mártíromságok történeteit. Az eredeti okok feledésbe
merültek, ahogy elmosódtak az osztályok, fajok és
nemzetiségek különbségei. A donatista egyház szervezett
volt; több mint ötszáz püspökkel, akik többsége
természetesen kicsiny egyházmegyékben, székhelyeken
tevékenykedett. Rítusaikban és tanításukban alapvetően
ortodoxok; ahogyan magukat tekintették, ultraortodoxok
voltak. Papjaik tudatosan elevenítették fel a zelóták
magatartását és szokásait, és fustéllyal (ők így nevezték:
Izrael) felfegyverkezett csapatokkal járták a vidéket, hogy
megbüntessék és elkergessék a visszaeső, Róma-párti
papokat. Ha hatalmukba kerítettek egy „ortodox”
templomot, mésszel tisztították meg, ahogyan az
esszénusok. Voltak saját hadseregeik, az úgynevezett
circumcelliones; e csapatok létrejöttét, motívumaikat és
jelentőségüket a legkülönbözőbb misztériumok övezik.
Tarthatjuk őket nekikeseredett, föld nélküli embereknek,



vagy egyszerű zsiványoknak, akik a donatisták temetőinek
közelében éltek, őrizték sírjaikat, és időnként portyákra
indultak, hogy bosszút álljanak halálukért. Gondolhatjuk
azonban azt is, hogy idénymunkások voltak, akik elsősorban
a partvidékektől távolabbi síkságok és hegyvidékek
hatalmas olajfaültetvényein dolgoztak; félcivilizált berberek,
s jó részük katonaszökevény, akiket hagyományosan és
kíméletlenül kihasználtak a római földbirtokosok. Észak
Afrikában hatalmas földterületek voltak római milliomosok
tulajdonában, akik akkor látták először birtokaikat, amikor
410-ben, Róma eleste után Karthágóban kerestek
menedéket. E dúsgazdag emberek, özvegyek és örökösnők
egyike-másika már a 4. század derekán ortodox katolikussá
vált, s rajtuk kívül számos helyi nagybirtok tulajdonosa is a
Caecilianus-féle párttal s ezáltal természetesen a császári
hatalommal azonosult.
A zsidó zelótaság mindig hajlamos volt a vallás nevében
támadni a gazdagokat. Ha nem gyűlölték volna a
szadduceusokat, vajon maguk is egyezségre jutottak volna
a római állammal, meggyalázva az igaz hitet és kiszolgálva
a kapzsi elnyomót? Josephus vádolta a 66–70-es háború
zelótáit, mert „vérszomjasan üldözték a derék és jó
családból való embereket”. A vallási és gazdasági erők
szembenállása alapvetően hasonló volt a circumcelliones
esetében is; utóbbi voltaképpen egy folyamatosan
érvényesülő jelenség újabb epizódja volt, amilyen például
később a 14. századi angliai parasztlázadás. A donatizmus a
puritán papság által vezetett szegények mozgalma volt.
Rohamosztagaik, a circumcelliones millenaristák voltak, akik
a megelevenedő eszkatológiatan jövendölte parouszia
közeledtét kínálkozó alkalomnak tekintették, hogy először is
itt e földön üssék nyélbe az elszámolást. Magukat úgy
nevezték: a szentek kapitányai. Vad és erőszakos fellépésük



többnyire egybeesett a vidék gazdasági mélyrepüléseivel. A
hitelezőket és földbirtokosokat rettegésben tartva
védelmezték az eladósodott parasztokat, és
védőszárnyaikat kiterjesztették a donatista egyház
létszámának jelentős hányadát alkotó rabszolgákra is. A
birodalomban a kiváltságos osztályok tagjain kívül
tulajdonképpen mindenkinek tilos volt a fegyverviselés; a
circumcelliones az olajbogyószüretekkor használatos
hatalmas husángokkal fegyverezték fel magukat, s a
városokon kívül többnyire elegendő is volt ez a fenyegetés.
Ha nem, hát felégették a termést, felgyújtották a házakat,
és megsemmisítették a rabszolgákra vonatkozó
dokumentumokat. A donatisták ostora, a keresztény
birodalom ideológusa, Ágoston szemében ők voltak a
társadalom széthullása és a borzadály megtestesítői;
„őrjöngő falkákba verődött, magányos emberek”. Azt
állította, hogy részeg lázongással ünnepük mártírjaikat, s
hogy ebben pogány hagyományaik élnek tovább. Nem
kétséges, hogy a városokon kívüli területeken és a
hegyekben éltek pogányok, de ugyanígy éltek a városokban
is, ezenkívül pedig nemcsak a donatisták, hanem a
katolikusok is kedvelték az efféle „lázongó szentek” napjait.
Ágoston valójában a vallási nézetkülönbségekkel párosuló
társadalmi, világi forradalomtól rettegett. „Miféle gazda az
kérdezte –, aki nem kényszerül rettegésben élni, ha
rabszolgája a donatisták védelme alá helyezi magát?” És
kétségkívül túlozva, de ugyanakkor némi joggal is
rámutatott, hogy a donatisták a törvénnyel szembeszegülve
saját, külön birodalmat teremtenek. Ott volt Timgad
püspökének esete, ő az Afrikában valaha is épült egyik
legnagyobb katedrálist hagyta maga után. Ágoston azt írja,
hogy „a püspök elfogadhatatlanul nagy hatalommal
rendelkezett; számos testőr kíséretében utazgatott, s nem



azért, mert félt valamitől, hanem azért, hogy tőle féljenek.
Sanyargatta az özvegyeket, kisemmizte a fiatalkorúakat,
tetszése szerint osztotta szét mások örökségét, házasfeleket
szakított el egymástól, ártatlanok vagyonát elárvereztette;
amazok zokogtak, ő pedig derekasan részelt a haszonból.”
Mindez persze kétféleképpen is értelmezhető: kirajzolódhat
előttünk egy olyan figura, aki jogtalanságokat követ el, de
egy olyan is, aki megpróbálja helyrehozni a már
megtörténteket.
A vallási küzdelmek éles fénnyel világítják meg a 4.
századi Római Birodalom társadalmi és gazdasági
feszültségeit. A donatista egyház egyik fontos és jellemző
vonása volt, hogy püspökei és papjai szívesebben beszéltek
punul, mint latinul. A szertartásokat a helyi nyelven
tartották, és bizonyára létezett a Szentírás mindenki
számára érthető fordítása is. Politikai és gazdasági
beállítottságuk Róma-ellenes volt, kulturális irányultságuk
pedig bizonyos mértékig antilatin. A donatista hitvita
fennmaradt dokumentumai fel-felvillanó fénnyel világítják
meg az észak-afrikai színpadot. A máshol történtekről sokkal
kevesebbet tudunk, de a rendelkezésünkre álló kevés
információ hasonló konfliktusokra és feszültségekre utal. A
montanisták is működési területük helyi, nemegyszer törzsi
nyelveit használták, például Frígia területén – kétségtelen
sikereik oka többek között ez is lehetett. Nehéz annak
pontos megállapítása, hogy a konformista kereszténység
milyen mértékben fordult szembe a helyi nemzeti és törzsi
szervezettel, s még nehezebb e konfrontáció
szándékosságát és módszerességét bizonyítani.
Mindenesetre valószínű, hogy a birodalomban szerteszét
létező keresztény csoportok a legkorábbi időktől kezdve
azonosultak vagy azonosították őket a helyi sérelmek
orvoslására és érdekek érvényesítésére irányuló



törekvésekkel – ez segítene magyarázatot adni a korai
időszak kivétel nélkül helyi jellegű keresztényüldözéseire, és
arra, hogy az ortodox kereszténység miért igyekezett az
effajta vallási kalandorpolitikától elhatárolni magát – jó
példa a montanisták esete, de korántsem az egyedüli. A
katolikus egyház – ahogy mind gyakrabban nevezte magát
már a 2. századtól kezdve hangsúlyozta univerzalitását,
nyelvi és kulturális egységét és földrajzi, valamint faji
elkötelezetlenségét – egyszóval: azonosulását a birodalom
célkitűzéseivel. Ezek voltak – elsősorban a 3. században – a
római iskolához tartozó legtöbb katolikus propagandista fő
témái és kérdései. Az ortodox egyház annak rendje és
módja szerint megkapta a jutalmát: a birodalmi
elismertetést, nagylelkű bánásmódot és az ellenségeivel
szembeni védelmet is. Hiszen – és ez a legfontosabb kérdés
– vajon a szövetség megköttetése előtt nem voltak-e
azonosak az egyház és a birodalom ellenségei? Julianus
ellentmondásos szemszögéből ismét az igazság mélyére
pillanthatunk. Egy levelében, amelyben védelmezi
valláspolitikáját, s hogy megvonta az ortodox
kereszténységtől a katonai támogatást, szenvedélyesen
hangsúlyozza, hogy ezzel a vérontásnak is véget vetett. „Az
úgynevezett eretnekek számos közösségét – írja
gyakorlatilag lemészárolták, például Szamoszatában,
Bithüniában és Galatiában, sok más falucskát pedig
kiraboltak és leromboltak, az én időmben azonban nincs
többé számkivetés, és az emberek visszakapták javaikat.”
Elénk rajzolódnak a katolikus egyház és a római állam
hatalmas területeken érvényesülő együttműködésének
különböző, de egymás mellett jól megférő motivációi: a
rend, az egyöntetűség és a központi irányítás. Julianus
politikája – ha mégoly idealisztikus volt is – kudarcot vallott;
elvetették és a gyakorlatot az ellenkezőjére fordították, s



ennek egyik oka éppen az volt, hogy a vallások sokfélesége
és a birodalmi államigazgatás tisztán világi igényei nem
voltak összeegyeztethetők.
Semmiféle bizonyíték nem támasztja alá, hogy a
primitív kereszténység fejlődésének bármely fázisában is
tudatosan vagy sem – forradalmi jellegű társadalmi erőt
képviselt volna, ám számtalan elhajló szekta ágazott el
belőle, amelyek a helyi partikularizmusban gyökereztek, s
egyben erősítették is azt, s kialakult egy domináns vonulata,
amely a birodalommal, a birtokos osztályokkal és a status
quóval azonosította magát. A kereszténység ekképpen
tükrözte és ugyanakkor létre is hozta azokat az erőket,
amelyek egyben tartották a birodalmat, s egyben
igyekeztek megosztani, darabokra szakítani azt. Rómában
és Konstantinápolyban a kereszténység ortodox és birodalmi
volt; Észak-Afrikában nacionalista és eretnek. A keresztény
elemek a birodalom hatalmas területein komoly
nehézségeket okozó kis csoportokat alkottak, amelyek
mindegyike megpróbálta beleverni a maga kis feszítővasát a
birodalmi struktúra repedéseibe. E csoportok gyakran
átfedték egymást; egyetlen frígiai városban egyidejűlég
működtek a montanisták, novantianisták, enkratiták és
apotaktiták egyházai, tiltott szekta mindahány. A birodalom
egész területén szórványosan jelen voltak a hóbortos
keresztények, szökevény papok, láncokat viselő, hosszú
hajú aszkéták, fanatikus rabló szerzetesek és még
számtalan eretnek csoport. A 390-es években Philastrius,
Brescia idős püspöke, aki egész életét az eretnekséggel
kapcsolatos információk gyűjtésének szentelte,
százötvenhat, a látszat szerint még ebben az időben is
virágzó szektát sorolt fel. Az eretnek szekták kiváltképp
vonzották a vagyonuktól megfosztott vagy a határvidékeken
élő, kollektív büntetéssel sújtott törzsek tagjait, a



katonaszökevényeket és a barbárok támadásai elől
menekülőket, akik rablásból tartották fenn magukat. A
birodalmi hatóságok és az ortodox egyház szemében az
eretnekség s különösen a montanista és a donatista
eretnekség legrémítőbb vonása terjedésük sebessége volt,
futótűzként ütötték fel fejüket egymástól távoli helyeken.
Róma tiszteletben tartotta a régi törzsi vallásokat – feltéve,
hogy nem követelték meg az emberáldozatot –, mert
lényegében ugyanolyan konzervatívak voltak, mint ő maga,
s mindannyian elfogadták a társadalmi hierarchiát. A
keresztény eretnekség azonban szinte lényegénél fogva volt
tekintélyellenes, s egyesítve azokat az embereket, akik
gondolkodása és fogalmai egyébként merőben törzsi
jellegűek vagy éppenséggel törvénybe ütközőek voltak,
felvértezte őket veszedelmes, transzcendentális
koncepcióival.
Mindemez okokból a császári állam abban a helyzetben
találta magát, hogy erővel is pártolnia kell a keresztény
ortodoxiát – egyébként nem is vonakodott. Theodosius
idejére, az 5. századra már száznál is több érvényes
rendelet tiltotta és büntette az eretnekséget és az
eretnekeket. A 380-as évekből származó első általános
rendelkezés jól mutatja az állam érdekeinek kifejezetten
világi jellegét, ugyanúgy támadja az eretnekséget, ahogyan
korábban általánosságban az egész kereszténységet is,
mivelhogy – úgymond – zűrzavart provokál. Büntetéseket
helyez kilátásba azoknak, akik „vitatják a vallás dolgait...
akik izgatnak a rend és nyugalom ellen, lázadást szítanak,
és az egyház békéjét háborítják. ...Senkinek nem engedtetik
meg, hogy a nyilvánosság elé lépve érveljen a vallás ellen,
vitatkozzék, vagy tanácsokat osztogasson.”
A törvény valóban igen szigorú volt, s megtiltott a
hivatalos medreken kívül folyó mindennemű vallási vitát.



Bizonyos értelemben azonban csupán logikus végkifejlete
volt az eseménysornak, amelyet Constantinus elhatározása,
hogy szövetségre lép az ortodox kereszténységgel,
mozgásba hozott, s ezt a logikát már a milánói ediktum
idején jól átlátta maga Constantinus is. Politikája a
tolerancia volt – és az is maradt – a kereszténység és
ugyanígy a pogányság iránt; ragaszkodott ehhez és
kérkedett is vele – úgy mondta: „meg kel hagyni nekik
templomaikat”. A kereszténységen belüli elhajlások iránt
azonban már nem viseltetett ilyen türelemmel, sőt: a
kereszténység megtűrésének egyik fő oka az lehetett, hogy
így neki és az államnak beleszólása volt az egyház
politikájába mind az ortodoxia, mind pedig a heterodoxiák
terén. A hitelvi igazság természetesen nemigen érdekelte
Constantinust, s amennyire csak lehetett, igyekezett az
egyházat univerzalistának és befogadónak megtartani. 328
ban fenyegetően írta Athanasziosz püspöknek: „Minthogy
ismered szándékaimat, kérlek, fogadj be mindenkit, aki az
egyház tagja kíván lenni. Ha meghallom, hogy bárkitől is
megtagadtad a befogadást, azonnal hozzád küldök egy
felhatalmazott hivatalnokot, hogy megfosszon tisztségedtől
és száműzzön téged.” Tudta jól, hogy Athanasziosz,
bármennyire is ortodox, rendkívül erőszakos ember, aki
rendszeresen korbácsoltatja beosztott papjait, sőt
püspököket is bebörtönzött vagy elkergetett. Constantinus
nem ilyenfajta egyházat akart, az ő egyházának a birodalom
legjobb oldalát, a harmóniát, a nyugalmat és az egységben
megférő sokféleséget kellett tükröznie. Ugyanígy nem
kedvelte s nem is értette a doktriner érveléseket. Az ariánus
vitáról először az volt a véleménye, hogy az egész dolog
lényegtelen csekélység, „olyan kérdés, amelyet... csak a
vitatkozó hajlamú szellem vetett fel... felelőtlen időtöltés...
csupán szellemi ujjgyakorlat”. Úgy vélte, hogy a dolog „túl



homályos és emelkedett”, semhogy bizonyossággal
megítélhető legyen, vagy ha igen, a legtöbben nem érik fel
ésszel a megoldást. A kérdés számára „kicsiny és teljesen
jelentéktelen” volt. Arra biztatta a feleket: „ne pazarolják a
szót, tanúsítsanak egyforma türelmet, és fogadják meg
tisztességes és jóakaratú társaik tanácsait”.
Constantinus (és utódainak túlnyomó többsége) ebben a
szellemben foglak állást az egyházpolitika vitáiban.
Közvetítőnek kellett lennie, jól játszotta ezt a szerepet, és
ebben érezte jól magát. Euszebiosz elbeszélései elemében
mutatják a 325-ös niceai zsinaton és más nagy egyházi
gyűléseken elnöklő Constantinust, ahogy fenséges
ceremóniákat rendez, drámai bevonulásokat, körmeneteket
és magasztos istentiszteleteket. A propagandában való
jártasságát az egyház ügyeinek egyengetésében,
irányításában is kamatoztatta. Messze volt már az
„oszlopok” és a jeruzsálemi nagytanács ideje. Akár azt is
lehetne mondani, hogy Constantinus teremtette meg a
keresztény egyházi zsinatok külsőségeit és gyakorlatát. A
viták hangvételét megpróbálta elterelni a békesség,
békülékenység és nyájasság felé. Ő ragaszkodott ahhoz,
hogy a hitvallásba – mint kompromisszumos formulát
beiktassák „az atyával egylényegű” kifejezést. „Minden
jelenlévőnek javasolta – írja Euszebiosz –, egyezzenek bele,
és lássák el aláírásukkal a bekezdéseket, s hogy iktassák be
ezt az egyetlen szót: egylényegű, amelynek ráadásul ő
maga adott értelmezést.” Constantinus – az állam
érdekeinek megfelelően – igyekezett kerülni vagy ha mégis
előadódtak, tisztességgel megoldani a nézetkülönbségeket.
Így, noha Niceában a püspökök túlnyomó többségét rávette:
ítéljék el Ariusnak és követőinek bizonyos hittételeit, később
egy hitvallás alapján nagyon is késznek mutatkozott
visszaállítani jogaiba Ariust. 321-ben, hogy elkerülje a



donatistákkal való konfliktust egy templom miatt, amelyet
Cirtában ő maga építtetett és a donatisták elfoglaltak, az
ortodoxok pedig igényt tartottak rá, utóbbiaknak
rendelkezésükre bocsátotta az állami vámépületet. Röviden
tehát: Constantinus minden vallási megfontolásnál előbbre
helyezte a rendet, a törvényességet és a stabilitást, s ha
megítélése szerint a nézeteltérés már a törvényt sértette,
könyörtelenül cselekedett. 316-ban szükségesnek ítélte a
donatisták üldözését, s ennek megfelelően is intézkedett;
egy donatista prédikáció arról panaszkodik, hogy „a helyi
bírákat császári rendelet kötelezi, hogy cselekedjenek, és
mozgósítsák a világi erőket; az épületeket körülvették a
csapatok, jómódú híveinket száműzéssel fenyegetik, a
szentségeket meggyalázzák, ránk szabadítják a pogány
csőcseléket, s gyalázatos vigasságok színhelyeivé váltak
szent épületeink”. 333-ban először alkalmazták a cenzúra
eszközét a kereszténység érdekeinek védelmében, és
Constantinus meglehetősen barbár intézkedéseket
foganatosított az ariánus iratok ellen: „Bármely, Arius által
összeállított irat lángokba vettessék, ha rábukkannak...
hogy semmi fenn ne maradjon, ami reá emlékeztetne... és
ha bárkit azon kapnak, hogy Arius írásait rejtegeti, s nem
adja fel és tűzre nem veti, halállal lakoljon; az ilyen bűnös a
büntetést leleplezése után haladéktalanul szenvedje el.”
Az ilyen kegyetlenségben mindig jelen vannak a
tehetetlen elkeseredettség bizonyos elemei. Azt is
mondhatnánk, hogy a császároknak a vallásos
kötelezettségek iránt tanúsított magatartása általában
ugyanazt a sémát követte: eleinte magabiztos
ökumenizmus jellemezte, s a vége sosem volt más, mint vak
düh, és elnyomó intézkedések sora. Mindig alábecsülték az
ellenállást és a konokságot, amellyel a papság a finom
különbségtételekhez ragaszkodott, s ugyanígy nem mérték



fel, milyen mélységes is az odium theologicum – az
istenhitben gyökerező gyűlölet. Végül: a császár mindig úgy
érezte, hogy az egyik félnek kell pártját fognia, hivatalos
rangra kell emelnie, és levernie a másikat pusztán a
békesség kedvéért; a választás azonban nem mindig volt
helyesen és bölcsen megalapozott, s így nem jött létre a
béke sem. A birodalom végül is nem tudta megoldani a
donatisták egész Észak-Afrikát kínzó problémáját, sem a
szabad akarattal kapcsolatos, az egész Mediterráneumban
dúló vitát, sem a krisztológiai nézetek egész sorának a
Keleten és Egyiptomban a 4. és 5. században mindvégig
forrongó ellentéteit. Azzal a szándékkal fogadta be a
kereszténységet, hogy egy dinamikus államvallás
segítségével újítja meg lankadó erejét. Az eredmény
azonban csupán egy állami rituálé lett, ártalmatlan, mert
élettelen, s egy vallásos filozófia, amely elevensége miatt
nem volt könnyen megfogalmazható és megfogható, s
amely ekképpen veszélyt jelentett arra az államigazgatási
rendszerre, amelybe belecsöppent. A kereszténység
természeténél fogva előbb-utóbb mindig veszedelmessé
vált világi pártfogóira.
Császárok egész generációi küszködtek a keresztény
istenség problémáival, s azzal, hogy miként lehetne
végleges és általánosan elfogadható, a viták lezárására
alkalmas meghatározást adni neki, ami azonban
természetesen – lehetetlennek bizonyult. A világ az 1.
században egy univerzális, monoteisztikus vallásra várt, s a
kereszténység képes volt ezt megadni neki. De hát
monoteisztikus vallás-e valójában a kereszténység? Hiszen a
judaizmustól végső soron Krisztus isteni mivoltának hite
különböztette meg! Ha Jézus nem lett volna több, mint
Messiás, lehetséges lett volna a két vallásrendszer
kiegyezése, ez volt a zsidó keresztények legfőbb érve is. A



Jézus isten voltához való ragaszkodás azonban kívül esett a
judaista gondolat legtágabb határain is, s nemcsak
elválasztotta egymástól a két rendszert, de halálos
ellenségekké is tette őket. Ez a helyzet voltaképpen a páli
teológia győzelmével állt elő. Krisztus isten voltának
gondolata adta meg a kereszténység hallatlan kezdeti
lendületét, és univerzalitását is ez segítette elő – ám komoly
dilemma elé állította a keresztény teológusokat: hogyan
magyarázzák Krisztus Isten voltát úgy, hogy közben ne
sérüljenek az egyedülvaló, egyetlen Isten hitének fogalmai?
Avagy két Isten van talán? Vagy – ha az istenség külön
manifesztációjának tekintjük a Szentlelket is – három?
A kérdés a kereszténység történetének már egészen
korai szakaszában komoly nehézségeket okozott. Egyik
megoldásként kínálkozott, hogy Krisztust egy monolitikus
Isten manifesztációjának, ekképpen tehát egyáltalán nem
embernek kell tekinteni. Ezt a gondolatot vallották általában
a gnosztikusok. Valentinus írta: „Jézus sajátságos módon
evett és ivott: nem ürítette ki az ételt, amit magához vett.
Megtartó ereje oly hatalmas volt, hogy testében nem
romlott meg az étel, minthogy semmi romlandó nem volt
őbenne sem.” Ez a különös elképzelés jórészt ellentmondott
az evangéliumoknak, cáfolta a feltámadást és értelmetlenné
tette az úrvacsorát. A szintén ehhez az iskolához tartozó
dokétisták igen szigorú nyíltsággal kezelték a kérdést:
minthogy Krisztus emberi teste csupán látszat volt, nem
lehetett valóság szenvedése és halála sem: „Ha szenvedett,
nem volt Isten. Ha Isten volt, nem szenvedett.” Az ekképpen
tálalt kereszténység jócskán veszített vonzerejéből, s
történtek kísérletek, hogy kifinomultabb meghatározásokkal
hárítsák el az ellenvetéseket. A monarchianisták, miközben
hangsúlyozták Isten egységességét, felvetették, hogy maga
az Atya származott Szűz Máriától, s vált Jézus Krisztussá



ezt a felvetést patripasszionizmusnak nevezik. A
szabellianisták kissé másként gondolták a dolgot: Atya, Fiú
és Szentlélek egy és ugyanazon lény; ugyanannak a
szubsztanciának teste, lelke és szelleme – egyetlen Isten, s
három különböző, átmeneti manifesztáció. Mindezek
intellektuálisan elfogadható elképzelések voltak, de
összeegyeztethetetlenek a történelmi Jézussal, akinek
alakja mostanra a kanonizált szövegek szerves része lett.
A megoldás egy másik lehetősége Krisztus ember
voltának hangsúlyozása volt. Természetesen ezt
részesítették előnyben a kereszténység judaizáló elemei, s
ez volt a magva a jeruzsálemi egyház kiszorított maradéka,
az ebioniták eretnek gondolatainak is. Az ellenvetés
nyilvánvalóan az volt, hogy így igen nehéz
megkülönböztetni a kereszténységet a zsidóságtól, és nem
lehet érvényesnek tekinteni a páli teológiát (valamint más,
kanonizált szövegeket) és János evangéliumát. A köztes
megoldás tagadta Jézus Istenként való előzetes létezését
többé-kevésbé ezt tartotta a legfontosabb krisztológiai
trinitárius hereziarka, Arius is. Ahogy ő maga fogalmazott:
„Üldöznek bennünket, mert azt állítjuk, hogy a Fiúnak igen,
Istennek pedig nem volt kezdete... így mondjuk ezt, mert a
Fiú nem Isten része, s nem is valamely szubsztanciából
származik.” A 440 körül működött történész, Socrates
szerint a tényleges megfogalmazás így szólt: „Ha az Atya
nemzette a Fiút, a nemzett létezésének volt kezdete;
ennélfogva világos tehát, hogy volt idő, amikor a Fiú nem
létezett. Ebből szükségképpen következik, hogy létezése
nemlétből keletkezett.”
A probléma lényegi nehézsége abban áll, hogy köztes
állásfoglalásra, kompromisszumra lehetőség sem kínálkozik.
Egy jóravaló teológus, miközben azon igyekszik, hogy
ortodox maradjon, a Szküllát elkerülve okvetlenül a



Kharübdiszen szenved hajótörést. Apollinaris, Laodicea
püspöke ( † 392) antiarianizmusát bizonygatva az Úr isteni
mivoltát ember jellegének rovására hangsúlyozta, s végül
akaratlanul is megteremtette saját eretnekségét, amely
tagadta, hogy Krisztusnak emberi lelke lett volna. Nestorius
konstantinápolyi püspök (428–431) az apollinarizmusra
reagálva ismét Krisztus ember volta mellett kardoskodott,
annyira, hogy megkérdőjelezte a gyermek Jézus istenségét,
ekképpen megtagadva Máriától a jelzőt: theotokosz – Istent
hordozó; akaratlanul, de ő is eretnekség szülőatyja lett.
Eutyches, egy tudós konstantinápolyi szerzetes
antinesztoriánus hevületében túlságosan is messzire talált
rugaszkodni az apollinarizmustól, és a kötelező
constantinusi egylényegű kifejezés mentén keverte bajba
magamagát. Amikor 448-ban a tanács elé idézték, hogy
visszavonja tévelygését, elkeseredetten jelentette ki: „Mind
ez idáig kerültem a test szerint egylényegű kifejezést, hogy
ne keltsek vele zavart. Ezután, minthogy Szentségeitek
megkövetelik, használni fogom.” Bármely manőverezésre
csakis a verbális manipulációk s mögöttük a ködös fogalmak
mezeje kínálkozott. Éppen ilyen találmány volt a test szerint
egylényegű kifejezés. Egy-egy ügyes formula megoldott
valamely régi problémát, de azonnal megteremtett egy
teljesen újat, s az egyik nemzedék számára kielégítő és
jelentőséggel bíró megoldásokat gyakran egészen másként
értékelte a következő. Az egyház kollektív emlékezete
fogyatékos volt, és elégtelen. A 3. században például
megfeledkeztek az ebioniták régi, zsidó keresztény
eredetéről, és azt állították, hogy egy Ebion nevű hereziarka
tanításának örökösei, s az ortodox szerzők nemcsak
gyalázták őt, de még szövegrészeket is kieszeltek, hogy
nekik tulajdoníthassák őket, és vitába szállhassanak velük.
Minden utólagos konstrukciót – ahogy a velük egyetértők



motívumait is – a niceai „formula” alapján bíráltak el. Aztán
ott voltak a nyelvi nehézségek is: a görög igen alkalmas volt
a bonyolult vallási vitákra. Ez volt az egyik oka annak, hogy
a nagy krisztológiai polémiák a latin nyelvterületekre mind
keletről szivárogtak át. Lényeg, esszencia szavunk általános
és konkrét értelemben is alkalmazható; a görögnek két
szava is van: hüposztaszisz és ouszia; mindkettő mindkét
értelemben használatos. Egyes vezető, 4. századi görög
teológusok az ousziá-t kezdték általános, a hüposztasziszt
pedig konkrét – személy, személyiség – értelemben
alkalmazni.
A latin nyelv mindkettőt a substantia szóval jelöli, amely
azonban voltaképpen a hüposztaszisz pontos megfelelője.
Az ousziát jelentő latin essentia soha nem vált általánossá.
A latinban ugyanakkor létezik a fent említett értelemben
konkrét persona kifejezés; ennek görög megfelelője, a
proszopon azonban az ortodox teológiában nem honosodott
meg, mert lefoglalták és lejáratták a szabelliánusok.
Mindennek következtében a latinul beszélő Nyugaton
viszonylag könnyű volt pontos megfogalmazásokat alkotni,
nem úgy, mint a görög nyelvű Keleten, és szinte lehetetlen
volt olyan, lefordítható formulák létrehozása, amelyeket
mind a Kelet, mind pedig a Nyugat jó szívvel elfogadhatott.
A helyzettel nehezen tudtak lépést tartani a nem
teológusok, kivált a Nyugaton. Ágoston említést tesz egy
itáliai hadvezérről, aki vitába bocsátkozott vele a
Szentháromságról abban a meggyőződésben, hogy
homousziosz valami keleti püspök lehetett. Bizonyos
értelemben azonban a tanult embereknek még nehezebb
dolguk volt, minthogy ők rendkívüli vagy baljóslatú, jelképes
jelentésekkel ruházták fel a kifejezéseket. Nestorius például
visszariadt a Szűz Máriára alkalmazott theotokosz – Istent
hordozó – kifejezés járulékos jelentéseitől; számára ez azt



jelentette, hogy Isten maga Szűz Mária is. Egészen elsodorta
ez az egyetlen szó; ahogy a történetíró Socrates
Scholasticus fogalmazott: „Mint valami borzasztó kísértet,
úgy megrémítette ez a szó: theotokosz.”
Azt mondhatnánk, hogy Róma, vagyis általában a latin
teológusok, akik egyszerűbb és kevésbé túlfinomult módon
közelítették meg a problémákat, egyhangúlag állították
Krisztus csorbítatlan isten voltát, s a politeizmus vádját a
persona szó használatával hárították el. Róma valóban
sokkal nagyobb súlyt helyezett az eretnekek kibúvóinak és
félremagyarázásainak kirekesztésére, mint arra, hogy
kidolgozzon egy saját, érthető és megváltoztathatatlan
értelmezést. Álláspontját legteljesebben a Leó (440–461
között Róma püspöke) által összeállított és – nemcsak a
legrégibb apostoli egyház, de az egész latin Nyugat
véleményének határozott kinyilvánításaként – Keletre
küldött vaskos kötetben foglalták össze. A görögök a
teológia terén amatőröknek és általában barbár, műveletlen
népségnek tekintették a latinokat, de annyira megosztották
őket belső ellentéteik, hogy a 451-es kalkhédóni zsinaton
meghozhatta az ortodox, antiariánus fél végleges győzelmét
a római-latin támogatás. Krisztus „ember volta tekintetében
egylényegű velünk; hozzánk hasonlatos minden
tekintetében, kivéve a bűnt; isten volta tekintetében pedig
minden időknek előtte az Atya által nemzett, ember
voltában azonban Egyszülött számunkra, emberek számára
és a mi megváltásunkra Szűz Mária, az Isten Hordozója által;
egy és ugyanazon Krisztus, a Fiú, az Úr, az Egyszülött, aki
kétféle természetű, romolhatatlan, változhatatlan,
oszthatatlan és Egy.”
Úgy vélték, hogy ez a bonyolult megfogalmazás
legalábbis a kereszténység főáramlatát illetően – minden
vitának véget vet. A valóságban erről szó se volt. Inkább



hallatlan mértékben felerősítette a Kelet és Nyugat közötti
ellentétet, amelyben a Szentháromság-probléma nem a
konfliktus oka, inkább csak megszentelt csatamezeje volt,
és Keleten is csak az ökumenikus megállapodás illúzióját
tudta kelteni. A vita terminológiája azonban megváltozott;
innentől kezdve monofizitáknak nevezték azokat, akik nem
fogadták el a kalkhédóni megállapodást. Megemlíthető,
hogy a keresztény Ázsia és Egyiptom kezdettől fogva inkább
a kereszténység szigorúan monoteisztikus értelmezéséhez
ragaszkodott, s a Jézus isteni természetét tagadó zsidó
kereszténység soha nem volt képes eljutni Kis-Ázsiából
Európába, ám nyomaiban végig az észak-afrikai
partvidéken, Szíriában, a Közel-Kelet sivatagában és a Nílus
folyása mentén a kereszténység nagyon is fontos eleme
maradt. Ám ahogy az ortodox egyház trinitárius doktrínája
fejlődött, annál inkább eltolódott a hangsúly az Egy Istentől
az Egy Úr Jézus felé, aki nem kettős, hanem egyetlen, és
isteni természetű. Ez a monoteisztikus struktúrában is
megőrizte Krisztus középponti helyzetét, ugyanakkor
határozottan elválasztotta a kereszténységet a Krisztust
egyértelműen elutasító judaizmustól. A kevésbé művelt
rétegek, kivált a sivatagi törzsek lelkében még mindig ott
kísértett a kereszténység által elűzött, régi istenektől való
félelem. Úgy tartották, hogy ezek most démonokká lettek
bizonyos értelemben ez volt a keresztény egyház
álláspontja is –, akik szüntelenül itt a földön járnak-kelnek,
és kisebb-nagyobb gonoszságokat művelnek, az apró
kellemetlenségektől egészen a földrengésekig. E
teremtményekkel szemben csakis egy csorbítatlanul isteni
jellegű Krisztus képes védelmet nyújtani.
Antiochiától délre és keletre tehát nem fogadták el a
kalkhédóni formulát. Létrejött egy ellenálló, földalatti
püspökség, amelynek monofizita elemei számos szakadár



egyház – az egyiptomi koptok, az örmények, az etiópiaiak
vagy a szíriai jakobiták – történetében kitapinthatok. A Kelet
Krisztust és a Szentháromság-tant illető megosztottsága
megoldatlan maradt, ahogy nyugatabbra, Afrikában nem
rendeződött a donatista egyházszakadás problémája sem.
Az ortodox kereszténység győztesnek tűnt, de erejét
aláaknázta az általános érzület, amely heterodox maradt,
különösen a törzsi szervezetben élő vidékeken. A Kelet- és
Nyugat-Mediterráneum között húzódó partvonal hatalmas
ívében a tündöklő római városok gazdag polgáraikkal, óriási
bazilikáikkal és önelégülten engedelmes egyházi
apparátusukkal a keresztény világ látszólagos szilárdságát
látszottak tanúsítani, beljebb azonban – s nemegyszer
magukban a nagyvárosokban is – a kalkhédóni zsinat által
kierőszakolt kereszténységnek már nem volt tömegbázisa.
Ez a gyengeség soha nem szűnt meg, sőt fokozódott, míg
végül az egész rendszert néhány évtized alatt el nem
söpörték az arab törzsek s az Egy Isten általuk hozott,
világos mohamedán tanítása. A keresztény politika hibái
szolgáltatták ki a mohamedán alternatívának Ázsiát és
Afrikát. Az új hit elterjedésének gyorsasága és a
kereszténység utóvédharcainak sikertelensége mutatja,
milyen vonzereje volt a gondolatnak, amely száműzött
minden kétséget az Egység és az Isten természete felől.
Vajon miért volt, hogy Krisztus természete és a
Szentháromság felőli viták annyival szenvedélyesebb
vitákat váltottak ki a görög nyelvű Keleten, mint a latin
Nyugaton? A 4–5. századi Mediterráneum
vallásszociológiájának rekonstrukciója korántsem könnyű
feladat. A kereszténységnek már a kezdetektől fogva volt
bizonyos hatása a tömegek érzelmeire; ez az Apostolok
cselekedeteinek Lukács-féle pünkösdleírásából is érezhető.
Belső vitáik során a keresztények mindig is szem előtt



tartották a közvéleményt és -hangulatot. Lukianosz
beszámol egy, az egyik vezető montanista, Alexander által
tartott, revivalista jellegű gyűlésről, amelynek célja a
kémeknek beállított ortodox keresztények elleni düh
felkorbácsolása volt. Alexander ezt kiabálta: „Le a
keresztényekkel!” A kórus pedig: „Le az epikureusokkal!” A
tömeggyűléseket és a jelszavak kiabálását a montanista
mozgalom s később az észak-afrikai donatista egyház is
előszeretettel alkalmazta. A hatalmas bazilikák, amelyeket a
donatista püspökök építtettek nyájaiknak, visszhangos
előadótermekként is szolgáltak, ahol népszerű szónokok
őrjöngésbe tüzelték a gyülekezetet, amely azután
felfegyverkezve rontott ki az utcákra, és az ortodoxokkal
vagy a római hatóságokkal szemben erővel érvényesítette a
donatista akaratot. A kereszténység egyik legrégebbi
módszere volt, hogy pénzzel állították egy-egy sajátos
tanítás szolgálatába a szegények és rabszolgák tömegeit. Ez
a tendencia mind kifejezettebbé vált később, amikor
létrejöttek és megerősödtek a kereskedő- és iparoscéhek,
ezek a voltaképpen kötelező és örökletesen szerveződő
egyesületek, amelyek szorosan szervezett, saját gazdasági
és szociális érdekekkel rendelkező, illetve meggyőzhető és
megvesztegethető csoportokba tömörítették a társadalom
egyes rétegeit. Ezek az iparoscéhek a tartományi
politikában igen sokáig játszottak vezető szerepet. A 4.
századra már a vallás szférájában működtek, befolyásolták,
sőt olykor meghatározták a püspökválasztások kimenetelét
(amelyeken még az egész keresztény közösség részt
vehetett), és hadrendbe állíthatók voltak bármely vallási
polémia népszerű oldalán. Nem csoda, hogy Donatus
rendszeresen érdeklődött távoli városokban tevékenykedő
„pártja” iránt! Vallásos ügyekben korántsem volt ismeretlen
a közvetlen, nyílt vesztegetés. Abban az időben, amikor a



számos kisebb és nagyobb városban a kormányzás egyik
eszköze volt az ingyenes kenyérosztás, a donatisták
legértékesebb erőforrásuknak tekintették azt a tényt, hogy
Karthágóban ellenőrzésük alá vonták a nagyobb
pékségeket.
Nyugaton a tömegek nem egykönnyen voltak
feltüzelhetők olyasmivel, amit a teológia rejtett, homályos
vonatkozásainak nevezhetünk, s egészen a 3. század végéig
ugyanez állt a keleti vidékekre is. Órigenész felpanaszolta,
hogy Alexandriában, a föld akkori legnépesebb keresztény
városában hatalmas szakadék tátongott a keresztény
értelmiség és a városi tömegek között, amelyek semmi
mást nem tudtak, mint hogy „Jézus Krisztus élt, és hogy
megfeszítették”. A változás a jelek szerint a primitív
egyiptomi és szíriai szerzetesi mozgalom fejlődésével
következett be. A szerzetességet általánosságban a
későbbiek során fogjuk elemezni. Jelenleg csupán annyi
érdekel bennünket, hogy Keleten a 3., a 4. és az 5.
században nagyszámú szerzetes élt a nagyvárosok, például
Alexandria körül. Nagy többségük az alacsony társadalmi
rétegekből származott, s túlnyomórészt írástudatlanok
voltak. Egyfajta összekötő kapcsot képeztek az egyházi
hatóságok és a széles néptömegek között, s az okos
püspökök ki is használták ennek lehetőségeit. Alexandria
nagy püspökei – Athanasziosz és még inkább Kürillosz
voltak az elsők, akik e szerzetesek segítségével
népszerűsítették hitelvi nézeteiket. A szerzetesek koptul
beszéltek, akárcsak az Egyiptomban élő nép, és képesek
voltak közérthető formájúvá, olykor szinte jelmondatokká
alakítani a vájt fülű teológusok bonyolult meghatározásait.
Ekképpen tehát valóra vált Órigenész óhaja, még ha a láttán
elborzadt volna is.



A szerzetesekből gyakran alakítottak – vagy ők
szerveztek saját magukból – fekete ruhás osztagokat az
egyház „ügyeinek” elvégzésére; eleinte a pogányok
templomainak lerombolására, később zavargások
kirobbantására az utcákon és a bazilikákban a hitelvi viták
idején. A szerzetesség éppúgy vonzotta a deviánsokat,
anyagi csődbe jutottakat, bűnözőket, homoszexuálisokat és
a szökött rabokat, mint a kegyes hívőket, és remek karriert
kínált a faragatlan parasztlegényeknek, akikből
fegyelmezett, a gátlástalan püspököknek bármiben
rendelkezésére álló szerzeteshadakat lehetett alakítani.
Bandáik az egyházi tanácskozások idején megfélemlítették
az ellenpártok küldötteit, és igyekeztek befolyásolni a viták
kimenetelét. A világi hatóságok azon voltak, hogy távol
tartsák a bandákat a városoktól és településektől, és
megpróbálták visszaszorítani őket nyomorúságos sivatagi
lakhelyeikre. Néhányuk feladata azonban kifejezetten a
városokhoz kapcsolódott. Alexandriában például állítólag
több ezrük a városi kórházak és lepratelepek lakóinak
istápolásával foglalkozott, de elsődleges feladatuk az volt,
hogy a püspök egyetlen szemhunyorítására zavargást,
lázadozást szítsanak. Egy 416-os császári rendelet 500-ra
próbálta korlátozni számukat; a többieket el kívánták
távolítani a városból, és eltiltani őket attól, hogy a
tartomány ügyeibe beleavatkozzanak – nem volt könnyű
dolog érvényt szerezni neki. Az alexandriai szerzetesek
példája fokozatosan terjedt a keleti kereszténység
területein, és lassan kialakult egy sajátos, új minőség, a
„vallásos csőcselék”. Az alexandriai püspököket, akik ezt a
csőcseléket használták fel az ariánusok és a nesztoriánusok
szétzúzására, hamarosan követték antiochiai riválisaik, és a
szokás, hogy a tömegek beleavatkozzanak a vallási
politikába, egészen Konstantinápolyig elterjedt, ahol



Aranyszájú Szent János püspök kétszeri száműzése jól
mutatta, hogyan is működik a csőcselékteológia. A
fanatikus, vallásos tömeget fel lehetett használni a riadt
egyháztanácsok megfélemlítésére, de még az egyházi
érdekeket sértő császári rendeletek visszavonatására is. Így
például Alexandria püspöke, aki befolyása alatt tartotta a
tengerészek és kereskedők céhét, időről időre azzal
fenyegetőzött, hogy kiéhezteti Konstantinápolyt, a birodalmi
fővárost, megakadályozva, hogy az Egyiptomból érkező
gabonaszállítmányok célba érjenek. Ám a vallásos
csőcseléket létrehozó püspökök könnyen a bűvészinas
szerepében találhatták magukat. A tömegek valamely
doktrína iránti elkötelezettsége óriási veszedelemmé
válhatott, ha az egyház egységének megóvása érdekében
kompromisszumokat kellett kialakítani – többek közt ezért is
volt annyira nehéz a dolog. Egy-egy népszerűtlen
megfogalmazás elfogadása után a városába hazatérő
püspökkel megeshetett, hogy egyszerűen elzavarták, s még
örülhetett, ha megúszta ennyivel. Amikor az alexandriai
Próteriosz elfogadta a kalkhédóni zsinat határozatait, nyája
annyira felbőszült, hogy a szó szoros értelmében darabokra
tépte püspökét. A jelenség Rómában sem volt ismeretlen; a
konstantinápolyi zsinaton részt vevő Virgil pápát (537–55),
aki elfogadott néhány keleti elgondolást, csak az mentette
meg a trónfosztástól, hogy útközben hazafelé elhalálozott.
Általában azonban keleti jelenség volt a
csőcselékteológia, amely korántsem korlátozódott a
városokra. A források említést tesznek „hatalmas paraszti
tömegekről”, amelyek fáklyás felvonulásokon üdvözlik a
zsinati „győzelmeket”. A parasztok 449-ben elárasztották
Antiochiát, hogy részt vegyenek egy felvonuláson a
hazatérő Ibas püspök ellen, aki a „kettős természet”
kérdésében kompromisszumot kötött. Ismerjük a



megmozdulás során kiáltozott jelmondatok némelyikét is:
„Vesztőhelyre az iskariótival!”; „Ibas meggyalázta Kürillosz
igaz tanítását!”; „Éljen Dioszkurosz érsek!”; „Az arénába
azzal, aki Krisztust gyűlöli!”; „Le a zsidóbaráttal!”; „Ibasban
Nestorius munkál!”, és: „Hová lettek az egyház javai?” A
teológiával elegyesen felbukkannak tehát az erkölcsi
hitványság elleni vádak és az antiszemitizmus felhangjai is.
A vérmes keleti csőcselék általában azonosnak tekintette a
judaizmust és „kettős természet” elméletét. Mindenfajta
számottevő erő – a lokálpatriotizmus, a rasszizmus,
valamint az osztály- és gazdasági érdekek – a teológia
köntösében érvényesült, s a vallás volt az a tényező, amely
körül kikristályosodhattak, és nyíltan, sőt megengedett
módon nyerhettek kifejezést.
A kereszténység ily módon – éppen univerzalizmusa
révén – a populista demokrácia nyers, durva formája lett. A
keresztényeket arra tanították, hogy a cirkusz és az aréna
gonosz dolgok, és súlyos bűnt követ el, aki nem kerüli őket
messziről. A teológia – legalábbis Keleten – szinte a sport
egy formája volt. Konstantinápoly püspöke, Nazianszoszi
Szent Gergely mondogatta híveinek: „Ha azt kérdezitek a
péktől, mennyibe kerül egy kenyér, az feleli: »Az Atya
fentebb s a Fiú alábbvaló.« Ha megkérditek, kész-e már a
fürdő, szolgátok így válaszol: »A Fiú a semmiből
teremtetett.«” Ám ez a sport átlépte az osztályok határait
is. Komolyabbra fordítva a szót: a kereszténység a 4.
századra teljességgel átitatta a társadalom minden rétegét.
A kor történetírói egyetlen vallással kapcsolatban sem
említik, hogy különösebben elterjedt lett volna a tudatlan,
képzetlen tömegek, néprétegek között. Az esetlegesen
felmerülő hitelvi ellentétek végigcsengtek a társadalom
egész piramisán. Mindez a pogánysággal éles ellentétben
áll. A vallások általában az elit rétegek intellektuális



okoskodása és a népszerű, elterjedt hitek (vagy babonák)
elegyei. A római pogányság nem volt egységes, és ennek
következtében kudarcra volt ítélve, mert az elit nem volt
képes eljuttatni a széles néprétegekhez elméleti
megállapításait és magyarázatait – ennek pedig az volt az
oka, hogy vallásuk gyakorlatilag nem volt azonos. Cicero
kiállt a régi istenek mellett, ám ez nem volt más, mint egy
szkeptikusnak, egy világi férfiúnak, egy konzervatív
politikusnak az utca embere szemében tartalmatlan
állásfoglalása. A kereszténység központi misztériuma,
Krisztus feltámadása Szent Pál jóvoltából megragadható volt
a kifinomult gondolkodásúak számára, Órigenésznek
köszönhetően pedig kerek és egész filozófiai rendszert
lehetett szőni belőle, amely a felsőbb osztályok
műveltségének természetes részévé válhatott. A
tömegekkel azonos hitelvi alapokról induló keresztény
értelmiség képes volt eredményesen „lefelé” továbbítani
megfogalmazásait. A kereszténységen belül úgy 350-től már
nem lehetett világosan kulturális különbséget tenni a magas
és alacsony társadalmi osztályok között; inkább egyfajta,
nagyon is finom egyensúly állt fenn, amelyet természetesen
nem lehetett gyakorta bekövetkező válságok nélkül
fenntartani. A hitnek és az értelemnek meg kellett békülnie
egymással, s a folyamat íve nemegyszer súrolta, sőt át is
lépte az eretnekség határait. Azáltal, hogy a kereszténység
megszüntette a művelt rétegek és a köznép között húzódó
belső válaszvonalat, előbbit azzal terhelte meg, hogy
elfogadja a csodákba, ereklyékbe és szellemekbe vetett
primitív, igénytelen hiedelmeket, a tömegek számára pedig
rajongás, sőt fanatizmus tárgyaivá váltak a teológiai
polémiák.
Ám ha a kereszténység kulturális egysége a hitelvi és az
eretnekség elleni harc területén megtalálta is a feszültségek



levezetésének módját, az egyház mindig egységesen lépett
fel a pogánysággal szemben, amely a 4. században és az 5.
század elején fokozatosan megsemmisült. Ezen a téren
ismét csak hatalmas különbség mutatkozott a Kelet és a
Nyugat között. Constantinus megtérése egybeesett a
birodalom decentralizációjára irányuló további
erőfeszítésekkel, amelyeket ebben az időben az új, keleti
főváros, Konstantinápoly létrehozása jelképezett. A
városban voltak épületek a pogány kultuszok számára, de
már a kezdetektől fogva elsősorban kereszténynek
számított, s hamarosan az udvar is egy püspökség jellegét
öltötte fel. A kereszténység ab initio a vezető réteg vallása
volt, és Keleten, ahol Constantinus határozata gyorsan
terjedt, a hivatalos pogányság részéről ellenállás alig
mutatkozott. Más volt a helyzet Nyugaton, és különösen
Rómában, ahol a pogányság és a felső osztály kultúrája
szorosan egybefonódott, s a város hősi múltjával
azonosították az állami isteneket. Róma voltaképpen a
pogányság természetes, városi nagyszínháza lett, s nem
egy kultusz hallatlan látványosságokat is kínált. A
kereszténység, legalábbis fejlődésének ebben a fázisában
nem kelhetett versenyre a hatalmas
tömegrendezvényekkel, mint például a március 24-i Attisz
ünnepek, a taurobolium vérfürdője, az üvöltő
flagellánscsapatok körmenetei vagy a kasztrációs rítusok.
Voltak dráma jelenetek, mirákulum játékok és vad táncok,
amelyeket az ellenséges keresztény szemében obszcénnak
tűnő cselekedetek és trágár dalok kísértek. A szíriai
Atargatisz kultuszához tartozó zenés felvonulásokon a
táncoló fanatikusok mély vágásokat ejtettek karjukon, és
jókora csomókkal ellátott kötelekkel korbácsolták magukat.
E szertartások színessége és fenségessége ugyanazokat az
ösztönöket szólította meg, amelyek oly sokáig életben



tartották a véres cirkuszi játékokat. A társadalom magasabb
rétegeiben a pogány papi testület gyűlései, a pompás és
fenséges körülmények között tartott, ünnepélyes és igen ősi
állami szertartások olyan templomokban, amelyek története
olykor egy évezredre is visszanyúlt, mély nosztalgiát
ébresztettek, s a hazafias érzelmek terén és esztétikailag
egyaránt hatalmas vonzerőt gyakoroltak.
Nem meglepő, hogy a pogányság elleni támadás a
felszínt, a külsőségeket, de mindenekelőtt magát a
szerkezetet vette célba. Maga Constantinus kezdte meg a
pusztítást, amikor egyes keleti templomokat megfosztott
ezüst- és aranykincseiktől, néhányat pedig, hogy a
keresztény bazilikáknak helyet teremtsen, le is romboltatott.
Bizonyos mértékig azonban megtartotta a toleranciára
vonatkozóan tett ígéretét; egy pogány szerző elismeri, hogy
a birodalomban „szegények a templomok, de a szertartások
zavartalanok”. II. Constantinus 341-ben hozta meg az első
komolyabb pogányellenes törvényt, s a következő évben
megparancsolta, hogy „maradéktalanul töröltessék el
mindenfajta babonaság”. A templomok csak a városfalon
kívül maradhattak meg, ahol csakis „színházi vagy cirkuszi
játékok és versenyek” céljaira voltak használhatók,
minthogy ezek „a római nép régóta bevett szórakozásai”. A
század derekán „minden vidéken és városban” be is záratta
ezeket a templomokat, hogy „az alantas emberek
megfosztassanak a bűnre kínálkozó alkalomtól is”. Ebből az
időből már rendelkezünk bizonyítékokkal is arra, hogy a
vezető keresztény körök folyamatos nyomást gyakoroltak az
udvarra annak érdekében, hogy nyílt és kifejezett tiltással
váltsa fel a pogánysággal szembeni feltételes toleranciát. A
keresztény hitre tért senator, Firmicius Maternus 345-ben a
császárnak ajánlotta könyvét, amelyben azt követeli:
„teljességgel meg kell szüntetni, megsemmisíteni és



átformálni ezeket a szokásokat... El a kincseket a
templomokból! Szellemetek és kohóitok lángjai égessék el
ezeket az isteneket!” A 4. század végén és az 5. század első
két évtizedében számtalan esetben foglalkozott a
pogánysággal a törvényhozás. A keletkezett határozatok
nemegyszer voltak ellentmondásosak vagy kifejezetten
helyi érvényűek. 399-ben például egyes vidéki körzetekben
elrendelték a pogány templomok bezárását és lerombolását,
máshol sértetlen állapotban kellett őket fenntartani, s volt,
ahol el kellett távolítani a bálványokat, az épületet pedig
közhasználatra engedni át.
Nyilvánvaló, hogy e törvények némelyikének – az
érintett helyi hatóságok engedelmességének mértékétől
függően – csak részben vagy egyáltalán nem szereztek
érvényt. Ám ahol az állam késedelmeskedett, az egyház
annál gyorsabbnak mutatkozott. Libanius, a pogányság
védelmezője egy 390-ben kelt írásában keserűen
panaszkodik Theodosius császárnak a keresztény
szerzetesek dolgairól:
Felséged nem rendelte el a templomok bezárását, de a feketeruhások
úgy zabáinak, mint az elefántok, és folytonos vedelésükkel nem hagynak
nyugtot a szolgáknak – kövekkel, karókkal, feszítővasakkal, sőt puszta kezükkel
és csupasz lábukkal támadnak a templomokra. Leverik a tetőket, és porig
rombolják a falakat; a szobrokat feldöntögetik, és szétzúzzák az oltárokat is. A
papoknak némán kell tűrniük a pusztítást, mert ha felemelik szavukat, halál fiai.
Ilyen gaztettek fordulnak elő a városokban, s vidéken még rosszabb a helyzet.
Elbeszéli, hogy vidéken az egyház elfoglalja a pogányok
megszentelt helyeit, szentnek nyilvánítja őket, a hozzájuk
tartozó földeket pedig kisajátítják a szerzetesek. Vádjait a
pogány történész, Zosimus is megerősíti. A pogány papok
396-ban elvesztették kiváltságaikat, adójövedelmeiket a
későbbi törvényekkel a hadsereg, megmaradt tulajdonaikat
pedig az állam sajátította ki. A hatóságok nemigen tettek



erőfeszítéseket, hogy a militáns keresztényekkel szemben
megvédelmezzék a pogányok intézményeit, bár egyes
ritka – esetekben maguk a pogányok vettek elégtételt a
sérelmekért. Szozomenosz beszámol egy auloni incidensről,
melynek során Marcellus, Apamea rendkívül erőszakos
püspöke katonákból és gladiátorokból álló bandával
támadta meg a helyi pogány templomot. „Ő maga távol
maradt a nyílzáportól, mert köszvénye miatt harcolni,
üldözésben vagy menekülésben részt venni nem tudott.
Amikor a katonák megtámadták a templomot, néhány
pogány észrevette, hogy a püspök magára maradt; elfogták,
és elevenen elégették.”
391-ben egy másik harcias püspök, az alexandriai
Theophilosz tömegek élén megtámadta a Szerapeumot,
Szerapisz alexandriai templomát, a legnagyobbnak és
legfontosabbnak tartott kultikus helyet. Az
épületegyüttesben ott volt az istenség hatalmas faszobra,
és úgy tartották, hogy ha bárki is megérinti, földrengés tör
ki. Theodorétosz Egyháztörténet-e szerint „A püspök részeg
vén csoroszlyák locsogásának tartotta ezeket a
hiedelmeket, és csúfondárosan vigyorogva az élettelen
szörnyeteg irdatlan testére, megparancsolta egy fejszésnek,
hogy csapjon oda... Szerapisz fejét levágták, és töméntelen
sok egér szaladt belőle szerteszét. A testet darabokra
vágták és elégették, de a fejet egészben hagyták, és
körbehurcolták a városban, hogy a híveiből gúnyt űzzenek.”
Fény derült a papok számos cselfogására is, például hogy
egyes bronz- és faszobrok üregesek voltak, a hátsó részükön
pedig titkos ajtók nyíltak, hogy a papok beléjük
bújhassanak, és onnan kiáltsák jóslataikat és átkaikat. A
történet meglepő hasonlóságot mutat a legkülönbözőbb
későbbi csalásokkal, mint amilyen például a híres, Boxley
Road-i eset volt, amely a reformáció első nagy ikonoklaszta



hulláma idején került napvilágra. A pogány templomok
lerombolása előrevetette mindama gyalázatosság árnyékát,
amit a 16. században mindkét fél elkövetett a keresztény
„bálványimádás” elleni puritán hadjáratok idején.
A pogányság gyengesége abban állt, hogy erősen
kötődött a külsőségekhez, a felsőbb osztályok pedig tisztán
esztétikai oldalról szemlélték a vallási gyakorlatot. A 3.
századi pogány értelmiség – például Plótinosz és
életrajzírója, Porphüriosz – képtelenek voltak a korai
bírálóhoz, Celsushoz hasonlóan úgy támadni a
kereszténységet, mint tanult emberekhez méltatlan, barbár
babonaságot. Eleve defenzívában voltak, s jórészt
elfogadták a kereszténység érveit. A pogány gondolkodók
nem tudtak elfogadható alternatívát kínálni arra, ami
mostanra a birodalom domináns vallása lett, s
tehetetlenségük a 360-as években aláásta Julianus
próbálkozását, hogy a pogányságnak visszaadja az eredeti,
államvallási pozíciót. A kísérlet Julianus korai, csatában
bekövetkezett halálával ért véget; a szerencsétlenség
természetesen ügye fensőbb megítélésének tűnt – nem
tudhatjuk, milyen eredményre vezetett volna, ha terveit
véghezviheti. Módszere az volt, hogy a pogányságba
beolvasztotta a keresztény gyakorlatot, a keresztényeket
pedig türelmeten, kegyetlen és destruktív elemeknek
állította be. Összeállított egy katekizmust, pogány
jóékonysági intézményeket létesített, és a kereszténység
mintájára – kánonjoggal és fegyelmi rendszerrel együtt
megalkotott egy pogány egyházi hierarchiát. Tudatosan
emelt magas tisztségekbe pogányokat, előnyben
részesítette őket a keresztényekkel szemben, akiket
mindenfajta oktatási munkából teljességgel kirekesztett.
Úgy vélte, azzal, hogy megvonja a hivatalos
kereszténységtől az állam támogatását, erősíti – s kivált



Keleten – a szakadárságot, jóindulattal viseltetett a zsidók
iránt, és azt ígérte nekik, hogy a jeruzsálemi Templom
újjáépítésében a segítségükre lesz. Keleti útja során
nyilvánosan buzdította a helyi hatóságokat, hogy ismét
mutassanak be pogány módra tömeges áldozatokat, a
templomokat pedig újjáépítették, rendbe hozták és
megnyitották mindenfelé. A lelkesedés azonban mérsékelt
maradt, sőt: egyes területekről panasz érkezett, hogy a
nagyszámú állat feláldozása miatt kevés lett a hús. Julianus
ezenfelül hóbortos is volt. Úgy hitte, hogy ő Nagy Sándor
reinkarnációja, és az a feladata, hogy újjáteremtse a sándori
birodalmat, s ebben segítségére lesznek a jogaikba
visszahelyezett pogány istenek. Elkövette tehát azt a hibát,
hogy azonosította a vallási igazságot a katonai
győzelemmel. A korábban még pogány római arisztokrácia
már nem esett ebbe a tévedésbe; úgy gondolták, hogy egy
pogány reneszánsz több problémát okozna, mint amennyit
megoldana. Inkább esztétikai és régiségtani szempontból
szemlélték az egész ügyet.
A kereszténység a közvélekedés nyomására
mindenesetre ebben és más tekintetben is megváltozott. Az
egyház a 2. században eljutott a szervezetiséghez, a 3.-ban
intellektuális és bölcseleti struktúrára tett szert, a 4.-ben s
kivált annak második felében pedig lenyűgöző
személyiséget öltött; mint államegyház kezdett gondolkodni
és cselekedni. Ezt az arculatot a pogánysággal való
szembenállás mentén alakította ki, szinte tudatosan – a
julianusi pogány reneszánsz után, Damasus római püspök
pontifikátusa idején (366–384). A püspök célja egészen
különleges volt: úgy kívánta beállítani a kereszténységet,
mint a birodalom ősi és egyetlen igaz vallását, Rómát pedig
ennek fellegváraként. Péter és Pál tiszteletére évente nagy
szertartásokat és ünnepségeket szervezett, ezzel is



hangsúlyozva, hogy a kereszténység igen régi hit, amely
már három évszázada szorosan összekapcsolódott Rómával
és a birodalom nagy katonai győzelmeivel. A két szent
állította – nemcsak választott városuk, Róma keleti hatalmát
segítette elő, de hatékonyabban is oltalmazták a várost,
mint a régi istenek. A kereszténység mostanra nemcsak
dicsőséges múlttal, de beláthatatlan, fényes jövővel is
rendelkezett. Damasus pompában élt és fényűzően
szórakozott. 387-ban szinódust tartott „a fenséges
Szentszéknél” – első alkalommal használták ezt a kifejezést
–, s ekkor állami közbenjárást követeltek, amely biztosította
volna, hogy a nyugati püspökök Róma alárendeltségébe
tartozzanak. Azt is kijelentették, hogy Róma püspöke nem
idézhető a törvény elé: „Testvérünk, Damasus nem kerülhet
alacsonyabb helyzetbe azoknál, akikkel hivatala szerint
egyenrangú, ám akiknél a Szentszék előjogainál fogva jóval
magasabban áll...” Damasus – úgy tűnik – igen anyagias,
tárgyilagos gondolkodású ember volt. Ellenségei „hölgyek
fülébe sugdosó”-nak nevezték – az általa megtérítettek jó
része került ki az előkelő asszonyok közül. Céltudatos volt,
és eltökélten igyekezett a keresztény hitre téríteni a
gazdagokat; nem volt könnyű feladat abban az időben,
amikor a szenátus tagjainak több mint a fele volt még
pogány. Közkézen forogtak a kereszténység hitelét erősíteni
szándékozó hamisítványok, köztük például Szent Pál és
Seneca állítólagos levelezése is. A kereszténység
megpróbálta megvetni a lábát a kései birodalom gazdag és
hatalmas római és konstantinápolyi családjainak tagjai
között. Kiemelkedő egyházi személyek váltak a gazdag és
befolyásos nemesek „klienseivé”. Az efféle dinasztiák
általában részt vettek és állást foglaltak a személyekről és
tisztségekről folytatott vitákban. Sikeres hadvezérek gazdag
özvegyei sorakoztak fel mindkét oldalon a heves



polémiákban, amelyek végigkísérték Aranyszájú Szent János
konstantinápolyi pályafutását. Egy vezető nemesi család
megvédelmezett egy előkelő és ismert egyházi személyt,
akit egyébként eretneknek nyilvánítottak volna, sőt zsíros
püspökséget is szerzett neki – ebben az időben a püspökök
– legalábbis Róma környékén – az egyház jövedelmeinek
negyedrészét birtokolták. Megvolt a szerepük a tehetős, jó
családból származó vagy egyszerűen csak kiemelkedően
értelmes világiaknak is, akiket a fontos keresztény családok
befogadtak; ők hozták létre a kor egyházi irodalmának nagy
részét, s – mint láttuk – szükség esetén belőlük is könnyen
lehettek püspökök. A gazdagok palotaszerű városi házai
váltak az ilyen körök központjaivá, s ha valamely család
történetesen az aszketikus szemléletet tette magáévá,
házaik sajátos, világi kolostorokhoz váltak hasonlatossá – ez
a stílus végül Konstantinápoly jellegzetes vonása lett.
A világiasságot tükrözte a püspöki öltözet is, amely
ötvözte a senatorok ruhájának méltóságát és a Constantinus
által meghonosított, újszerű egzotikusságot. A püspökök
voltaképpen úgy öltöztek, mint a kései birodalom gazdag
nemesei, s a bármiféle változtatással szembeni ellenállás
révén vált idővel kifejezetten egyházi jellegűvé ez az
öltözék. Egyes kiemelkedő püspökök kárhoztatták a
Mammonnal kötött efféle kompromisszumot. Nazianszoszi
Gergely lemondott a konstantinápolyi püspökségről, amikor
bírálat érte puritánsága miatt, s dühödten ironikus
szentbeszéddel válaszolt:
Nem tudtam, hogy a konzulokkal, kormányzókkal és híres hadvezérekkel
kell versengenünk; olyanokkal, akik azt se tudják, hogyan költsék el
jövedelmüket – vagy hogy gyomrunknak a szegények kenyerére kell áhítoznia,
fényűzésre kell elhasználni létszükségleteiket, és füstjükkel árasztani el az
oltárokat. Nem tudtam, hogy remek lovakon és pompás kocsikon kell járnunk,
felvonulásokat terelgetve magunk előtt, ahol mindenki mosolyog, és utat enged
nekünk, mint veszedelmes fenevadaknak. Bocsánatért esdekelek



tudatlanságomért – ámde már vége van. Bocsássatok meg, amiért helytelenül
cselekedtem. Válasszatok helyettem valaki mást, aki a nagy többségnek jobban
megfelel.
Aranyszájú Szent Jánost elűzték a városból, mert
hasonlóképpen gondolkodott. Száműzte a szokásos püspöki
szórakozásokat, egyedül étkezett, s igen mértékletesen.
Nem adott szállást a hozzá látogató püspököknek,
elsősorban azért, mert úgy tartotta, hogy saját
püspökségükben lenne a helyük, s nem a metropolisban
elmondott szentbeszédekért kellene hatalmas pénzeket
besöpörniük. Az ő prédikációi rémítően szókimondóak
voltak, különösen, ha izgalomba jött; ostorozta az udvart, a
gazdagokat, kiváltképpen pedig a tehetős özvegyeket – akik
közül jó néhányan anyagi támogatást nyújtottak neki. Az
asszonyok e csoportját – úgy tűnik – a szigorú és puritán
papság szívesen kritizálta. Jeromos, János kortársa haraggal
írja:
...irdatlan gyaloghintóik, veres köpenyük és hájas testük; az elöl hosszú
sorban menetelő eunuchok; ezek az asszonyok nem elveszítették, hanem
keresik férjüket. Házaikat megtöltik a vendégek és a hízelkedők. A papság,
amelynek áhítatot és tiszteletet kellene keltenie tekintélyével és tanításával,
homlokon csókolgatja ezeket a nőszemélyeket, és áldásra nyújtott kezével pénzt
vesz át látogatásaiért... a hölgyek az apostolokról álmodnak a fejedelmi
vacsorák után. – Majd később: – bebocsáttatnak az arisztokraták házaiba, és
elcsábítják a csacska asszonyokat... csak azért kívánják a felszentelést, hogy a
hölgyekhez annál szabadabban közeledhessenek. Nem gondolnak semmi
egyébre, mint pazar ruháikra, illatszereket használnak és simítgatják lábbelijük
ráncait. Bodorítják a hajukat, ujjaikon csak úgy csillognak a gyűrűk... selyemfiúk
ezek, nem papok.
Jeromos a saját szemével látta mindezt: Damasus
mellett teljesített titkári szolgálatot, s így jól ismerte az
érem mindkét oldalát. Ha a kereszténység univerzális hitté
kívánt válni, ahogyan azt alapítója világosan ki is
nyilvánította, vajon nem kell-e bizonyos mértékig a világgal



azonosulnia? S ha igen, vajon nem teheti-e ezt elegánsan és
gazdagon? Így okoskodott Damasus, és ennek megfelelően
hatalmas erőfeszítéseket és összegeket fordított arra, hogy
a kereszténységet és a birodalmi kultúrát eggyé ötvözze.
Constantinus óta egyre nagyobb számban épültek a
bazilikák, amelyek eredetileg magánházak voltak. Damasus
kialakította a klasszikus, késő római bazilikatípust, amely
már több ezer ember befogadására is alkalmas volt, a
falakat pedig belül arannyal és színes mozaikkal boríttatta
be. A legjobb építészeket és szobrászokat foglalkoztatta,
megalapozva a pápai mecenatúra hagyományát, amely
töretlenül élt tovább vagy ezer éven át. Hivatásos
kalligráfusokat fogadott, hogy pazar másolatokban
sokszorosítsák a Szentírást, elkészítsék az egyházi
almanachokat, megszerkesszék a húsvéttáblázatokat, a
püspökök lajstromát és így tovább. Kiteljesítette az
eredetileg görög nyelvű nyugati egyház latinizációját, még
Rómában is. Egy ideje voltak már az evangéliumoknak latin
változatai, s már a 3. században elkészült a teljes Szentírás
egy észak-afrikai fordítása is. Megbízta Jeromost egy új
fordítás elkészítésével; a mű – a Vulgata – egészen a
reformáció koráig a hiteles Biblia maradt.
Damasus a köznépnek mondott misében is a latin
nyelvet tette használatossá az addigi görög helyett, s a jelek
szerint a meglévő görög gyakorlattal összhangban bővítette
ki. A mise alapszerkezete Justinus vértanú beszámolója
szerint – már a 2. század derekán kialakult. Része volt az
Ószövetségből és az apostolok elbeszéléseiből való
felolvasás, a szentbeszéd, ima, békecsók s a megszentelt
kenyér és víz kiszolgáltatása. A vasárnaponkénti áldozás
Justinus idejében már szigorúan kötelező volt, s a következő
egy vagy két generáció során végleges formájában rögzült a
központi ima szövege is. A hívek válaszainak némelyike



ugyancsak egészen régi eredetű. A Damasus által
bevezetett változtatások eredményeként az eredetileg igen
egyszerű szertartás sokkal hosszabb, ünnepélyesebb és
fenségesebb lett. A Szentírásból vett idézeteket
egységesítették, s a mise megszabott pontjain imádságok
hangzottak el. Így honosodott meg Nyugaton a latinra
fordított kyrie, sanctus, gloria és credo. Egyes elemeket a
pogány rítusokból, másokat a Konstantinápolyban erősen
kifinomodott udvari szertartásrendből vettek át. A görög
eredetű szándékot, hogy a misét hosszabbá, hatásosabbá,
előírásszerűbbé s ezáltal emelkedettebbé tegyék, Róma a
Damasus utáni időkben készségesen tette a magáévá
részben azzal a céllal, hogy helyettesítse és feledtesse a
pogány rítusok dús pompáját, részben pedig, hogy a
katolikus áldozat magasztosságának hangsúlyozásával
sikerüljön győzelmet aratnia a 4. századi Keleten szilárdan
uralkodó arianizmus fölött. A 4. század végétől pazarul
színessé váltak a miseruhák, oltárterítők és falikárpitok; a
templomokban megjelentek az arany- és ezüstedények, a
dúsan faragott márvány keresztelőmedencék, az oltár fölött
az ezüstbaldachinok, a viaszgyertyák (a római házi szokások
iránti tisztelet jelei) és a tömjénezés. Ezzel párhuzamosan
kidolgozottabbá és ünnepélyesebben szertartásossá vált az
oltárnál végzett tevékenység, valamint magának az oltárnak
a megközelítése s a körülötte való közlekedés, s még
kiszámítottabban misztifikálódtak – különösen a Keleten – a
mise egyes fontos és jelentésteli részei. A 4. század végén
Aranyszájú Szent János az Úrasztaláról úgy beszél, mint „a
reszketés és borzadály helyéről”, amit avatatlan szemek
nem láthatnak, és fokozatosan elterjedt a szokás, hogy
függönnyel takarják el a hívek elől. Ebben az időszakban
vagy röviddel ezután vált gyakorlattá, hogy falat,
ikonosztázt emeljenek, amelynek éppen az volt a feladata,



hogy az egész gyülekezet elől elrejtse az oltárt, s ezzel is
mélyüljön a szakadék a papság és a világi hívők között.
Mindeme változások bevezetését nyilvánvalóan komoly
bizalmatlanság és folyamatos kritika kísérte, ugyanakkor
azonban népszerűek is voltak; részei annak a folyamatnak,
amelyben a kereszténység átvette az uralmat a társadalom
fölött. Vajon milyen mértékben és arányban foglalta le az
egyház Isten dicsőítésére az emberi szellem és
leleményesség erőforrásait? A zenei hagyomány például
igen régi keletű, voltaképpen kereszténység előtti volt; az
esszénus típusú szekták sajátossága, mint például az
alexandriai gyógyítóké, akiknek Philo beszámolója szerint
hangjegyekkel leírt, bonyolult himnuszaik voltak, meg női és
férfihangra való kórusaik; alkalmazták az összhangzatot és
az antifonális éneklést. Pál két esetben is említi a templomi
éneklést, amelyet – úgy tűnik – egyenesen a zsinagógai
gyakorlatból vettek át; erre utal a lefordítatlanul maradt
héber alleluja is. A Constantinus előtti időszakot csak
néhány keresztény himnusz vészelte át, s a dallamra
vonatkozóan csak egyetlenegy esetben vannak ismereteink
– Celsus, a pogány kritikus is elismerte, hogy gyönyörű, és
kijelentette, hogy irigyli a keresztényeket himnuszaikért. A
kétkórusos antifónás ének a 4. században a Közép-Keletről
terjedt át a Mediterráneumba, és igen valószínű, hogy
Rómában Damasus honosította meg. A 6. századra a római
énekstílus az egész nyugati egyház számára modellé vált,
bevezetését később Nagy Szent Gergelynek tulajdonították.
A zene alkalmazása ugyanakkor már a kezdeti időktől fogva
komoly vita tárgya volt. A keresztények elutasították a
rituális táncot, amelyet a zsidó hagyomány elfogadott, s a
gnosztikus szekták is gyakoroltak (Etiópiában fenn is
maradt). Alexandriai Kelemen óva intett az erotikus
táncdallamoktól, még ha látszólag vallási célokat szolgálnak



is, és helytelenítette az éneklést is, ha az a szöveg
értelmének háttérbe szorulását eredményezi. Ágoston
beismerte, hogy ez tévedés, és úgy vélte, hogy az egyházi
zene megengedhető, sőt fontos dolog – a 16. században
ismét hevesen fellángolt ez a vita. Ugyanígy két – vagy több
– vélemény csapott össze a képek és ábrázolások dolgában
is. Alexandriai Kelemen e kérdésben is igen szigorú
nézeteket vallott, és nem meglepő, hogy egyetértett vele
Tertullianus, aki úgy tartotta, hogy minden szentképet és
szobrot meg kell semmisíteni. Ezek az ábrázolások a 2.
században egyre gyakrabban és mind finomabb
kidolgozásban jelentek meg, és Constantinus megtérésével
minden akadály leomlott elterjedésük előtt.
A 4. század végére a kereszténység nemcsak a Római
Birodalom uralkodó vallása lett, amelyet mindinkább az
egyetlen, a hivatalos vallásnak is kezdtek tekinteni, de
kifejlesztette az új helyzethez illő külsőleges
jellegzetességeket is: a hivatali rendszert és kiváltságokat;
beágyazódott a társadalmi és gazdasági hierarchiába, és
létrehozta a pompás és finoman kidolgozott, a tömegek
számára impozáns és a papi osztály elkülönültségét
hangsúlyozó szertartásrendet is. A kereszténység
úgymond – beérkezett. Az univerzalista vallás karrierjéhez
minden készen állt. Az egyház válaszolt a constantinusi
gesztusra, és félúton találkozott a birodalommal. A
birodalom kereszténnyé lett, az egyház pedig birodalommá
változott. De csakugyan így történt? Vegyük szemügyre a 4
5. század fordulóját az egyház nagy személyiségeinek
szemszögéből!
Ambrus, Milánó püspöke (373–397) esetében kapunk
először közeli, éles képet a keresztény emberről mint
hivatalos személyről és a vezető osztály tagjáról; a
középkori uralkodói püspökök előfutáráról. Ritka eset, de a



Sant’ Ambrogio egy kora 5. századi, a jelek szerint élő
modellről készült mozaikképéről azt is szinte bizonyosan
tudjuk, hogy nézett ki. A kép úgy mutatja Ambrust, ahogy
Szent Ágoston ismerhette: alacsony, törékeny férfiú;
homloka magas, hosszúkás arcán és nagy szemeiben
melankolikus kifejezés. Ágostont első találkozásukkor
megdöbbentette, hogy az antik világban merőben szokatlan
módon Ambrus magában olvasott: „szemei végigfutottak a
sorokon, szelleme felfogta a szöveg értelmét, ám ajka néma
maradt”. Ambrusnak voltak más figyelemre méltó
tulajdonságai is. Atyja a társadalom legmagasabb rétegéhez
tartozott. Gallia praetoriánus prefektusaként Nyugat-Európa
jókora része fölött gyakorolt hatalmat; a birodalom hat
legfontosabb polgárának egyike volt. Az a tény, hogy
Ambrust Milánó, a Nyugat irányításában Rómánál is
fontosabb szerepet játszó város püspöki trónjára ültették,
bizonyos értelemben államügynek tűnik, hisz
megkereszteletlen laikusból szentelték püspökké
mindössze nyolc nap leforgása alatt. Életrajzírója, Paulinus
szerint a tömegek követelésére került erre sor. Ez azonban
durva egyszerűsítés. A Nyugat ebben az időben (360–380
körül) ortodox volt, a Kelet ariánus, és a hatóságok minden
valószínűség szerint féltékenyen ügyeltek arra, hogy a
nyugati udvarban meglévő ariánus jelenlétet egy
megbízhatóan trinitárius püspök kinevezésével
ellensúlyozzák – e törekvésük bizonyára valóban népszerű
volt. Ambrus pápai szerepet töltött be a kor politikai
életében. Úgy gondolta, hogy a püspökök testületi hatalmat
gyakorolnak az egyházon belül, de az egyes személyek
befolyásának városuk fontosságával kell arányban állnia.
„Ami Péternek mondatott – írta –, az apostoloknak
mondatott” – s ezzel Róma minden különleges kérését és
igényét félresöpörte. Majd máshol: „Szent Péter apostol által



mi, püspökök mindannyian megkaptuk a Mennyek
Országának kulcsait.” Krisztus hatalmat adott apostolainak
a bűnök megbocsátására, s e hatalom a papi hivatalban
száll tovább. „Mi nem hatalmat bitorlunk, hanem
parancsnak engedelmeskedünk.” Ambrus szóhasználatában
és gondolkodásában a hatalom, az egyház által gyakorolt
hatalom mértéke annak szellemi tekintélyével és igényeivel
arányos, és végső fokon korlátlannak kell lennie. „Nekünk,
papoknak megvannak a magunk módszerei arra, hogy a
birodalmat felemeljük. Gyengeségünk az egyetlen út a trón
felé. Mert ha gyenge vagyok, akkor vagyok erős.”
Az Ambrus által milánói püspökségének negyedszázada
alatt gyakorolt hatalom olyan mértékű volt, amilyenre addig
egyházi férfiú nem is gondolhatott. Befolyásolni tudta három
nyugati császár, Gratianus, II. Valentinianus és Theodosius
politikáját. Nyilvánosan vitát nyert a pogányokkal szemben,
és a római arisztokrácia minden erőfeszítése ellenére
megakadályozta, hogy a senatus épületében a pogány
győzelemoltárt helyreállítsák. Kiátkozta Theodosiust, amiért
tömeges megtorlást alkalmazott Thesszaloniki polgárai
ellen, akik megöltek egy barbár katonai parancsnokot, és
mielőtt visszafogadta az egyház kebelébe, arra
kényszerítette a császárt, hogy gyakoroljon nyilvános
bűnbánatot. Theodosius fölötti hatalma magyarázza a
pogányok ellen hozott törvények szigorúságát; ezek
előírták, hogy a legrégebbi és legszebb templomok
érintetlenek maradjanak, ám egyebekben büntetlenül
folyhasson a templomrombolás.
Ambrus tehát előmozdította a folyamatot, amely
teljességgel az ortodox katolikus egyház mögé állította a
birodalmi hatóságokat, az egyházat pedig a birodalmi
politikának rendelte alá. Igen finom mérlegelést igényel,
hogy az ember megítélhesse: Ambrussal az uralkodó osztály



hatolt-e be a kereszténység sáncai mögé – vagy viszont.
Lehet, hogy egyformán helytálló mindkét értelmezés.
Ambrus a constantinusi áttérés logikáját teljesítette ki. Az ő
idejében kezdett testet ölteni az a közvélekedés, hogy aki
nem tagja az egyháznak, voltaképpen a császár iránt nem
tanúsít kellő lojalitást. Az egyháztól eltávolodók törvényes
száműzésére már 314-ben is találunk példát, Ambrus korára
azonban már rendszerré vált, mint az ortodox birodalom
szükségszerűen kialakuló gyakorlata. A vallási tévelygésben
vétkesek automatikusan a közösség ellenségeinek
minősültek, ennélfogva pedig kitaszította vagy
másodosztályú polgárrá fokozta le őket a társadalom. Ki
bírálta el a tévelygéseket? Az egyház, természetesen.
Ebben rejlett az ereje. Minthogy pedig a vallás a
legmagasabb rendű szellemiség birodalma volt,
mindennemű materiális megfontolással szemben
elsőbbséget kellett élveznie. És ebben rejlett a még
nagyobb erő.
Ambrus gondolkodását jól tükrözi a zsidókkal szembeni
magatartása. A zsidóság mostanra éppen olyan „problémát”
jelentett a keresztény birodalomban, ahogy korábban, az
akkor még pogány világban; a keresztény normákat
elfogadni nem óhajtó, népes és fölöttébb gyanús tömeget,
amely a keresztények szemében is mind népszerűtlenebbé
vált. A zsidók segítették a hatóságokat a
keresztényüldözések korában, s együttműködtek
Julianusszal a pogány reneszánsz idején. Theodosius alatt,
amikor a keresztény egyöntetűség a birodalom hivatalos
politikájának rangjára emelkedett, a keresztény csőcselék
rendszeresen intézett támadásokat a zsinagógák ellen. Az
ilyen „önkéntes” erőszakcselekmények persze nem álltak
összhangban az állami irányelvekkel. A hivatalos felfogás
szerint a zsidóság a társadalom tiszteletre méltó, sőt



hasznos része volt, s lojalitása okán jelentékeny és fontos is.
388-ban a helyi püspök uszítására a tömeg felgyújtotta az
Eufrátesz mentén fekvő Callinicum zsinagógáját. Theodosius
elhatározta, hogy az eset kapcsán példát statuál, s
megparancsolta, hogy a keresztények költségén építsék újjá
az épületet. Ambrus hevesen ellenezte a császári döntést.
Kijelentette: „a palotákról a császárnak, a templomok felől a
püspököknek kell határozniuk”. Vajon ez a dolog nem a
kereszténység elvi ügye? Eleddig soha nem büntették az
efféle garázdaságokat. A püspök és a nyáj megalázása az
egyház tekintélyét rombolja le. A következőket írta a
császárnak: „Ugyan mi fontosabb? A törvény erejének
fitogtatása, vagy a hit? A polgári jog a vallás érdekeihez
képest másodlagos.” E gondolat mentén szentbeszédet is
mennydörgött az uralkodó jelenlétében, s Theodosius
engedelmesen visszavonta az utasítást. Az incidens a
császár thesszaloniki mészárlás miatti megaláztatásának
előjátéka volt, s egyben fontos mérföldköve egy olyan
társadalom létrejöttének, amelyben csak az ortodox
kereszténység gyakorolhatta maradéktalanul a
polgárjogokat.
Ambrus ugyanakkor tisztában volt vele, hogy e jogokat
csak a kereszténységben rejlő lehetőségek teljes
kiaknázásával lehet biztosítani és megtartani. Püspöki
feladatainak ellátásához államigazgatási képességeit is
felhasználta; próba szerencse módszerrel kifejlesztett egy, a
keresztény élet felvetette minden kérdésre megnyugtató
választ adó lelkipásztori teológiát és kánonjogot. Talán senki
nem játszott nála nagyobb gyakorlati szerepet a társadalom
mozgásterét ezer éven át képviselő és meghatározó hit
hétköznapi gépezetének megalkotásában. Az általa
építtetett s 386-ban elkészült nagy, milánói bazilika volt a
középkori katedrálisok prototípusa; napi misékkel, reggel és



este (de sokszor a nap bármely szakában végzett)
ájtatosságokkal, és különleges szertartásokkal az egyes
szentek precízen megszerkesztett naptárban rögzített
ünnepei szerint. A városban élő ariánusok elleni
támadásképpen hallatlanul látványossá és gazdaggá tette a
templomi szertartásokat; bevezette a pazar díszruhák
használatát, az antifónás zsoltárokat és metrikus énekeket.
Hivatásos karénekeseket alkalmazott, de éneklésre tanította
a gyülekezetet is. „A férfiak, asszonyok, szüzek és
gyermekek éneke – írta egy helyütt – harmonikusan árad,
mint az óceán hullámai.” Úgy tartotta, ez a mennyei
harmónia elűzi a démonokat. Az ariánusokat bizonyára
bosszantotta a dolog, mert Ambrus arra biztatta híveit, hogy
hangosan, ordítva hirdessék a Szentháromság dicséretét.
Voltaképpen saját fegyvereiket fordította az ariánusok ellen,
hisz Arius maga is propagandaénekek szerzője volt;
népszerű, monoteista dalocskákat írt az iparoscéheknek,
indulókat a katonáknak (akik között számosan voltak
ariánusok), a kereskedő tengerészeknek pedig teológiai
tartalmú matrózdalokat. Ambrus nem az első volt a nyugati
himnuszszerzők között – fennmaradtak Poitiers-i Hilarius
korábbi, nem túl lelkesítő próbálkozásai is –, ő azonban
ismerte a fülbemászó és megzenésíthető versek
fabrikálásának minden csínját-bínját; négysoros, soronként
nyolc szótagú stanzái közül négy máig használatos.
Az arianizmus elleni küzdelmei során Ambrus
módszeresen létrehozta, kifejlesztette az ereklyék kultuszát.
Milánó e tekintetben szegény város; nem voltak védelmező
gyámolító mártírjai. Róma Péterrel és Pállal verhetetlen volt;
Konstantinápolynak ott volt András, Lukács és Timóteus; és
az utolsó ötven-hatvan évben meglepő dolgokat találtak
Jeruzsálemben is: Szent István vértanú testét, Keresztelő
Szent János fejét, Szent Jakab székét, Szent Pál láncait, az



oszlopot, amelyhez Jézust kötözték, amikor
megkorbácsolták, és 326-ban magát a szent keresztet is.
Amikor Constantinus anyja, Helena megtalálta a keresztet, a
martirológia minden apró részlete és az ereklyék iránt is
fanatikusan érdeklődő Ambrus azt állította, hogy még rajta
volt a titulus is, valamint hogy az asszony a szögeket is
meglelte; az egyiket beleverette fia lovának zablájába, egy
másikat pedig beillesztette a saját diadémjába. A 4. század
utolsó évtizedeiben óriási mennyiségben találták meg,
hamisították, lopták és adták-vették a szent kincseket. A
pogányok minden tőlük telhetőt megtettek, hogy
nevetségessé tegyék ezt a hisztériát. Faustus azzal vádolta
a keresztényeket, hogy mártírjaikkal egyszerűen a pogány
idolokat helyettesítik, s más névvel elevenítik fel a csodák
gondolatát. A dolog egyes keresztény szerzőket is
megzavart. Egy presbiter, Vigilantius „a vallás köntösében a
templomokba csempészett pogány szokásnak” nevezte az
ereklyekultuszt. Különösen helytelenítette, hogy az
ereklyéket drága dobozokba, szelencékbe helyezik és
csókolgatják, imákban kérik közbenjárásukat, s hogy egyes
mártírok tiszteletére külön templomokat építenek; elítélte a
virrasztás gyakorlatát, a mécsesek és gyertyák égetését, s
azt, hogy a kegyhelyeknek csodatévő erőt tulajdonítanak.
Felbolydultak a hatóságok is: bosszantották őket a
szerzetesek, akik ellopkodták a szent emberek földi
maradványait, s apró darabokban pénzért árulták őket
mindenfelé. Theodosius elrendelte: „Senki ne vigyen más
helyre eltemetett holttestet; senki ne árulja a mártírok
ereklyéit, és senki ne kufárkodjon velük.”
A hatalom azonban lehetővé tette, hogy templomokat
építsenek a szentek sírjai fölé, és éppen ez rejlik az
ereklyetisztelet elmélete és gyakorlata mögött. Ha ezt
szabad, a többi már automatikusan következik. A világ



rettegett a démonoktól – meg a trónjukról letaszított pogány
istenektől és az eretnekek ördögeitől is –, és a szentté
avatottak csontjai és egyéb maradványai kínálták a
legbiztosabb védelmet e gonosz sokadalom ellen. Az efféle
kincsekkel jól felszerelt templomok a biztonságot
sugározták, s püspökeiket úgy tekintették, mint akiket jó, ha
maga mellett tudhat az ember. Ambrus tehát igyekezett
annyira kihasználni az ereklyetiszteletet, amennyire csak
lehetett. Új bazilikája felszentelésekor célszerűen fellelte
Szent Gervasius és Szent Protasius csontvázát, „rendkívüli
termetűek voltak, amilyenek csak az ősidőkben fordultak
elő”. Egy vak ember mellékesen visszanyerte a látását, és
más csodák is történtek, amiket Ambrus hívei siettek
szertekürtölni, a későbbi nemzedékek pedig szépen
kicifrázták a történteket – a 6. században Tours-i Gergely azt
állította, hogy a püspökszentelési misén a mennyezetről
lezuhant egy fatábla, felsebezte a mártír fejét, s abból friss
vér csordult elő. Az ariánusok gyúnyolódtak, de hamar
elment tőle a kedvük, látva Ambrus népszerűségének
hallatlan növekedését. Ezután következett Szent Agricola és
Vitális, valamint Nazarius és Celsus testének kihantolása.
Nazarius vére olyan friss volt, mintha csak aznap ontották
volna ki, levágott feje pedig tökéletes épségben maradt; s
mintha frissen mosták volna szakállát és haját. Ambrus
ünnepelte az eseményt, a püspök azonban rosszallotta a
dolgot, és elhallgattatta őt. Egész Itáliában és Galliában
elterjedtek a csodálatos vérbe mártott vászondarabok.
2
Ambrus írásaiból világosan kiderül, hogy az ereklyék
tekintetében teljesen biztos volt a dolgában. Számára ezek
a tárgyak szükségszerű ellenpólusai voltak a világban
portyázó gonosz szellemek rettenetes seregeinek, amelyek
szüntelenül kísértik az embereket, azon munkálkodva, hogy
megkeserítsék földi életüket, s meghiúsítsák a túlvilágit is.



Véleménye szerint azonban a szentek mellett ott voltak még
a jó angyalok, szám szerint minden ember mellett
kilencvenkilenc. Ambrus hiszékeny volt és babonás; különös,
sajátos kozmológiai elképzelésekkel. Megkülönböztette a
Paradicsomot és a Mennyek Királyságát, ahol Constantinus
és – halála után – Theodosius élt. Voltaképpen úgy tartotta,
hét Mennyország létezik, aztán ott van Hadész, ahol az
utolsó ítéletre várnak az emberek, s a Tisztítótűz, a második
keresztelés vagy a tüzes kemence helye, ahol a lélek
nemesféme az ötvözet hitványabb elemeitől megszabadul.
Végül pedig a Pokol, szintén három régióra osztva, a mind
rettenetesebb szenvedések színhelyeire.
Ambrusnál a régi világ végkifejletét szemlélhetjük annak
előestéjén, hogy középkori sztereotípiává alakult volna át.
Ambrus maga középkori volt, papi személyiség, a mély
babonásságának és világi bölcsességének sajátos keverékét
eredendő jámborsága és kegyessége hatotta át. Mint a
legtöbb keresztény méltóság, Ambrus is megbékélt azzal,
hogy a parouszia a messzi jövőbe távolodott. Az életet tehát
ebben a világban kell leélni, természetesen szüntelenül
szem előtt tartva ama másikat is. Egy lelkipásztori via
mediát fogalmazott meg, amelyben a tökéletességre való
törekvést ellensúlyozta a józan értelem, s a lélek
vágyakozása kiegyezett a porhüvellyel, amelybe bezáratott.
A pénzzel kapcsolatban az volt a véleménye, hogy a
magántulajdon gonosz dolog, másfelől azonban: „A vagyon
a bűnösöknél akadályozza az erényességet, ám az igazaknál
elősegíti azt.” A kereskedelmet elítélte; az igaz, becsületes
kereskedelem – vélte – fogalmi ellentmondás. A kereskedő
tehát megérdemli, ha hajótörést szenved, hisz a kapzsiság
űzte a tengerre. Nem kétséges: egészen másként
gondolkodott volna Alexandria püspökeként. Minthogy
azonban gazdag élelmiszer-termelő vidéken



püspökösködött, úgy tartotta, hogy a vagyon legnemesebb
formája az öröklött föld; megművelni, feljavítani és
hasznosítani a birtokot nemcsak törvényes, de dicséretes is;
a középkor egyik központi gazdasági-vallási doktrínáját e
gondolat mentén fogalmazta meg. „Vajon nem a
mezőgazdaság-e – érvel a De Officiisben – az egyetlen szelíd
módja a pénzkeresetnek?” Keresztények milliói értettek
egyet vele.
Ami a papságot illeti, Ambrus azt tanácsolta nekik, hogy
inkább rendszeresen adakozzanak és jótékonykodjanak
ahelyett, hogy vagyonuktól megfosztanák magukat
számtalan gazdag, középkori főpap tartotta helyesnek és
megszívlelendőnek ezt a véleményt. Nyilvánvaló, hogy
szemben életrajzírója, Paulinus állításaival – maga is
eszerint cselekedett. Ambrus feltehetőleg felismerte, hogy a
papságot, kivált a főpapokat el kell különíteni a gazdag,
uralkodó osztálytól, vagy legalábbis szabályozni kell
társadalmi viselkedésüket; bevallotta, hogy nem kedveli
azokat a presbitereket és püspököket, akik hibásan vagy
provinciális akcentussal beszélik a latint. A középkori modell
egy másik aspektusa bukkan fel tehát: egy papi életpálya,
amely nyitva áll a tehetségesek, de elsősorban a jómódú
osztályok tagjai előtt. Mindennek Ambrus öltözéke is
megfelelt: mint senator, kazulát és karinget viselt. A papi
viselkedés számos vonatkozásával foglalkozott. Korában az
egyház hajlamos volt egyes pogány szektáktól átvenni a
tonzúravágás szokását, a vélemények azonban
megoszlottak; egyes aszkéták hosszúra növesztették a
hajukat. Hilarius évente egyszer, húsvét szombatján vágatta
le a haját. Kisebb tekintélyű figurákat, például
Konstantinápoly püspökét, Maximust, a cinikust, akit bíráltak
hosszú, göndör haja miatt, ugyanezért csodálták a gazdag,
fővárosi hölgyek, míg ki nem derült, hogy parókát visel.



Jeromos szerint a hajnak elég hosszúnak kell lennie ahhoz,
hogy elfedhesse a testet; Ambrus – jellemzően – úgy
tartotta, hogy télen hosszabbnak kell lennie, mint nyáron. A
vezetés számos apró részletével is behatóan foglalkozott: a
ranggal, a kiválasztással, a templomoknál alkalmazott s a
ranglétrán közvetlenül az alszerpapok alatt elhelyezkedő
ördögűzők járandóságával, s az egyházi törvényszékek
tevékenységével, amely a kánonjog mind bonyolultabbá és
fontosabbá válásával gyorsan terebélyesedett. Mindezen
felül Ambrus volt az első püspök, aki behatóan foglalkozott a
szexualitás kérdéseivel.
A jelek szerint a kora kereszténység nemigen törődött a
nemiséggel. A többség hitt a közeles parousziában, s ennek
megfelelően szükségtelennek látszott, hogy a faj
fenntartásának helyes módjára szabályokat, előírásokat
alkossanak. Jézus a házasság kérdésében egyes zsidó
szövegmagyarázókhoz képest meglehetősen szigorú
álláspontot képviselt; voltaképpen ennyi is volt az eredeti
keresztény tanítás szexualitással foglalkozó fejezete. Pál
gyakorlatilag nem vette tudomásul ezeket a részeket, s az
Újszövetség nemigen tartalmaz a szexualitásra vagy a
családra vonatkozó útmutatást. Az Ószövetség nem tartotta
erénynek a nőtlenséget, az Újszövetség azonban
legalábbis burkoltan, implicit módon – igen. A zsidó
történelem során a hatalom és tekintély a normális,
természetes módon szállt apáról fiúra; a kereszténységben
viszont szellemi öröklődés rajzolta fel a leszármazási fát. A
keresztény papság esetében egyértelműen létezett
ezenfelül egy – Pálon keresztül egészen Jézusig, Jánosig, az
esszénusokig és a judaizmus egy kisebb szektájáig
visszamenő – nőtlenségi hagyomány. A legkorábbi
keresztény dokumentumok, amelyek még a parouszia
várásának idején keletkeztek, mintha helyesnek és



dicséretesnek tartották volna a cölibátust, így aztán, amikor
a parouszia a homályos jövőbe hátrált, s a szaporodás ismét
szükségesnek vagy legalábbis elkerülhetetlennek
mutatkozott, a kereszténység vonakodva elfogadott egy
sajátos alkuhelyzetet, amelyben a nőtlenség kívánatos volt,
a házasság pedig megengedett. A dolgok ilyetén állapota
megszilárdult a 4. században, amikor a Szentháromságról
való vita s az ortodoxia győzelme folytán Szűz Mária, a
theotokosz kultusza megerősödött. Ha a nőtlenség
nemesebb, a házasság pedig alacsonyabb rendű – noha
megengedett –, vajon nem azt jelenti-e, hogy a nemiség
lényegében a gonosztól való, s még a házasság kötelékén
belül sem más, mint valamiféle megtűrt, megengedett bűn?
Az egyházon belül a szexualitással kapcsolatban nem
létezett doktrína, csupán néhány vitatható feltételezés, s
ezek kidolgozása, formába öntése rengeteg testületi időt és
energiát emésztett fel. Ambrus derekasan kivette a részét a
feladatból. Világosan látta, hogy a házasélet az egyházi
pályafutással összeegyeztethetetlen, két házasság pedig
minden bizonnyal kizárja a felszentelést. Nem kedvelte a
nős püspököket; tartott tőle, hogy kialakul egy papi kaszt,
amelyben a püspökség öröklődni fog. A püspökké szentelt
nős férfiaknak nem szabad többé együtt élniük
asszonyukkal, és gyermeket nemzeniük. Úgy vélte, így élt a
Paradicsomban Ádám és Éva is. Írásaiból nem úgy tűnik,
hogy Ambrus különösebben túlfűtött férfiú lett volna.
Véleményét azonban sokkal inkább formálta papi
tapasztalata, mint saját vágyai és szokásai. Számos
hölgynek és jószerivel csak a legfelsőbb osztályokhoz
tartozóknak volt lelki tanácsadója, s jól ismerte ezek
szerencsétlen házasságainak hosszú történetét.
Vallomásaik, beszámolóik alapján Ambrus, a boldogság
elősegítője és harcosa, a házasság intézményéről



meglehetősen kedvezőtlen véleményt formálhatott.
Írásaiban hemzsegnek a kőbe vésett megállapítások. „Még
a jó házasság is rabszolgaság. Milyen lehet akkor a rossz?”
Az asszony számára a házasság „béklyó, megaláztatás, iga,
teher”. Másfelől: tapasztalatai az ariánus Justina
anyacsászárnővel, aki el akarta venni az egyik milánói
bazilikát az ariánus gót katonák számára, erre a keserű
észrevételre vezették: „Minden férfinak van egy asszonya,
aki zaklatja és kínozza őt.” A bűnbánó asszonyoknak azt
tanácsolta, hogy böjtöljenek, ha lehet, akár egy hétig vagy
még tovább is vonják meg szájuktól a falatot; a böjt
gazdaságos, megőrzi a szépséget és az egészséget, fokozza
az étvágyat – és megkönnyíti a szűziességet és az
önmegtartóztatást.
Leghelyesebb azonban, ha a nők megőrzik
szüzességüket. A szűz megváltja szülei vétkét, amelyben
megfogant. Ambrus e témájú szentbeszédei
felbosszantották a szülőket. Tagadta azonban, hogy a
szüzesség felelős lenne a születések számának
csökkenéséért; a történelem – mondta – bebizonyította,
hogy a világon sokkal több volt a szenvedés a
meggondolatlan házasságok, mint a szüzesség megtartása
miatt. „A házasság dicséretes dolog, de a szüzesség még
dicséretesebb; a jót nem kell kerülni, de a még jobbat kell
választani.” A felmerülő ellentmondásokat Ambrus nem
oldotta fel, a szüzesség egynémely aspektusa tekintetében
azonban világosan beszél. A szűz Krisztus menyasszonya.
Számára a szűzi fátyol felöltése dús esküvői lakomához
hasonlatos, ezután hát el kell fátyoloznia magát. Ambrus
álláspontja e tekintetben régimódi, egyfajta átmenet a
pogány Vesta-szüzek és a kora középkori zárdák intézménye
között. A szüzeknek még templomba sem szabad túl
gyakran menniük, a templomok népes, ennélfogva pedig



igen veszedelmes helyek. „A szűz számára általában már az
is vétség, ha arról beszél, mi a helyes.” Az igaz szűz mindig
hallgat. Ambrus szigorú volt. A nemiség vétkével
gyanúsított szüzet – jelentette ki – nem kell erővel orvosi
vizsgálat alá vetni, kivéve egyes különleges eseteket, és
akkor is csak egy püspök jelenlétében, a hatóságok előtt. Ha
vétkesnek találják, büntetése ne halál (Ambrus nem a
halálbüntetésben, hanem a megváltó
igazságszolgáltatásban hitt) és kiváltképp ne kínhalál
legyen. Fejének leborotválása és az élethosszig tartó
vezeklés elegendő. A szűznek, akit erőszak vagy bordélyba
hurcolás fenyeget, joga van ahhoz, hogy öngyilkosságot
kövessen el.
Ambrus elképzelésében összekapcsolta a szűz szellemi
és a testi tisztaságát a szeplőtelenséggel. Az ő szüzei
szeplőtelenek voltak, az ő Szűz Máriája, aki bizonyos
értelemben egyfajta középkori sztereotípia lett, a
„legtisztább” színű, fehér, ezüst és halványkék ruhát viselt.
Ifjabb kortársa, Jeromos egészen másként gondolkodott. Ő
nem volt olyan életrevaló, mint Ambrus. Mint Damasus
püspök titkára, egy ideig mintha a püspök lehetséges
utódjának is tekintette volna magát. Képességei azonban
nem adminisztrátoriak voltak, hanem tudósiak, nem városi
főpap, Isten szabad embere volt. A nemiség kérdésében
roppant nehézségekkel küszködött, meggyőződése volt,
hogy a Gonosztól való dolog: „A házasság csak egy fokkal
kisebb bűn, mint a paráználkodás.” Vonzónak találta az
asszonyokat, kivált az erényeseket. Ezért fordított hátat az
elegáns, római egyházi életnek, és indult útnak hajóval
Palesztina felé. Így írt: „Az egyetlen asszony, akit
megkedveltem, az volt, akit soha nem láttam az asztalnál.
Amikor azonban tisztelni, becsülni és kedvelni kezdtem,
amint azt feltűnő önmegtartóztatásával megérdemelte,



minden korábbi erényem menten elhagyott.” Ezzel a jelek
szerint azt akarta mondani, hogy viselkedése ellenséges és
rosszindulatú fogadtatásra talált. Jeruzsálemben
megalapított egy kolostort, ahonnan élete hátralévő
részében kiterjedt levelezést folytatott az egész birodalom
tudósaival és erényes, jámbor asszonyaival. Egyik
(Ágostonnak írt) levele kilenc év alatt érkezett meg a
címzetthez; a legtöbb örökre elveszett, de a
fennmaradtakból is világosan kitűnik, hogy élénk stílusú és
szókimondó levélíró volt. Figurája az egyik legnépszerűbb
szentté tette a keresztény festők között; Jeromost és az ő
oroszlánját (6. századi kitaláció) gyakrabban ábrázolták,
mint bárki mást, kivéve természetesen a Szent Család
tagjait. Egy társaságbeli szűzhöz írt levélben olvasható
beszámolója a kísértések ellen a kolostorban önmagával
vívott küzdelmeiről („Gyakran képzelem el magam leányok
koszorújában; arcom sápadt az éhségtől, ajkam fagyos, de
elmémben izzik a vágy; a hús tüzének lángja magasra csap,
pedig a test már majdnem halott”) az egyik leggyakrabban
idézett patrisztikus szöveg, amely egyébként lehetővé tette
a középkori művészeknek, hogy jámboran ábrázolják a
meztelenséget képeiken. Paradox helyzet, de a
keresztények tudatában egyetlen szöveg se mélyítette el
jobban a nemi vágy romlottságának és bűnösségének
gondolatát. Jeromos számára a nemiség szó szerinti
értelemben is mocskos volt; gyakran írta kedvenc szüzeiről,
hogy „szennytől voltak szurtosak”. A „mocsok” jelentette a
közösülést, és egyben a gyógymódot is, amellyel az
asszonyok igyekeztek elleplezni bájaikat. Paula, az a hölgy,
akit Rómában a legtöbbre becsült, leányával (korábbi
hivatásának gyümölcsével) Jeruzsálembe ment, hogy
gondját viselje az öreg Jeromosnak. Mindkét nő rongyokat



öltött magára, és csak a legritkább esetben mosakodott
vagy fésülködött.
Jeromosnál jól megfigyelhetjük a normális, mindennapi
élet és a keresztény erény formálódó eszméjének
elkülönülését, amelynek igen kevés köze volt Jézus vagy Pál
tanításához, ám önmagában is reakció volt a mindinkább
erősödő világiasságra, amely a Constantinusszal kötött
egyezség következménye volt. A nyers, kemény, jeromosi
keresztényiség Damasus vagy akár Ambrus urbánusságának
szükségszerű ellenpontja – vagy legalábbis annak tűnik.
Jeromos boldogtalan, keserű ember volt, és írásaiban
különös dühvel fordult az elhajlók, az eretnekek ellen.
Élvezettel írja, hogy „egyetlen éjszaka alatt
megsemmisítette” a kételkedő Liviniust, aki nem hitt az
ereklyekultusz hatékonyságában, és Jovinianust, a római
szerzetest, aki bírálta a cölibátus általa túlzottnak tartott
gyakorlatát. Jeromos így gúnyolódott: „Miután a nagy
tekintélyű római egyház elítélte; fácán- meg
disznóhúslakoma közepette nem is kilehelte, inkább
kiböfögte lelkét.” Más ellenfeleire is hasonló
személyességgel támadt, s éppily kíméletlen, sőt goromba
volt vélt ellenségeivel is. Imádta a vad vitákat, s a jelek
szerint előbb-utóbb jó ismerőseivel és barátaival is
összeveszett. Palladius, akinek De re rustica című, tizennégy
kötetes könyve a korszak egyik legfontosabb forrásmunkája,
azt állítja, hogy Jeromos igen rossz természetű ember, és
idézi egy másik tudós, Posidonius jóslatát: „Azt hiszem, a
nemes Paula, aki gondját viseli, előbb fog meghalni, mint ő,
s így megszabadul az örökös gorombáskodástól. Akkor majd
nem él köztünk egyetlen szent ember sem... Jeromos
rosszakarata még saját testvérét sem kíméli.” Jeromos volt
az első keresztény, akit bensőségesen ismerhetünk, s
akinek hitértelmezése tökéletesen összeférhetetlen volt



saját természetével – az eredmény nem volt más, mint
mélységes nyomorúság. Ahogy Ambrus a középkori főpap
prototípusa, Jeromos az első kétségbeesett és elkínzott
keresztény értelmiségi, akinek teste és lelke között
engesztelhetetlen ellentét feszül, s a magára erőszakolt
önmegtartóztatásért az emberi érzület és jóság
elvesztésével kell fizetnie.
Jeromos belső világa borús és sötét volt; csak ritkán
gyúlt benne fény, s az is inkább a pokol tüzének visszfénye,
semmint az örök fény derengése volt; ettől – minden
jólneveltsége és józansága ellenére – az Ambrus írásaiból
kirajzolódó kép sem igen különbözik. Kereszténységük
hatására mindketten sötét színekben látták az embert és az
emberiséget. Nehéz megítélni, hol s hogyan találtak e
lehangoló véleményre szellemi felhatalmazást. Pál leveleiből
sugárzik az isteni megváltás „jó híre” fölötti örvendezés. Az
első keresztény közösségeket a buzgalom és a derű
jellemezte. Amikor Órigenész a megváltás elméletéből
filozófiai rendszerré formálta a kereszténységet, a hit pozitív
és reménykedő aspektusára helyezte a hangsúlyokat. A
pogány Celsusszal vitázva elutasította a sors ideáját, hogy a
vakvégzet uralkodna korszakokon, eonokon át, a szenvedő
emberiség számtalan nemzedékét hagyva maga mögött,
változatlanul és megváltozhatatlanul. Inkább úgy tartotta: a
keresztények Istene olyan, aki által az emberiség merhet
arra gondolni, hogy apránként, kitartóan haladva a fény felé
jobbá, tökéletessé tegye önmagát. Kettős értelemben is
univerzalistává vált: a keresztény üzenet az egész
emberiségnek szól, s mindenkit, aki fokról fokra megtisztítja
magát a gonosztól, magába fogad Isten fenséges irgalma és
jóakarata. Vagyis: legvégül a sátán és a bukott angyalok is
elnyerik a Paradicsomot.



Figyelemre méltó, hogy a Constantinus utáni egyház
megtagadta Órigenészt, vagy legalábbis az ő optimizmusát.
Ahogy Tertullianuséi, Órigenész írásai is oly értékesek s a
keresztény világszemlélet szempontjából oly fontosak
voltak, hogy soha nem nyilvánították őket eretnekeknek, s
ekképpen nem vesztek in toto feledésbe – noha eredeti
formájában csak igen kevésnek sikerült fennmaradnia. Ám
Jeromos, egykori csodálója („az apostolok óta a
leghatalmasabb tanító” – írta róla) végül eljutott odáig, hogy
ha nem is hatásában, de szándékában eretneknek tartsa őt.
Órigenész célja – összegezte – mindvégig az volt, hogy
tévútra vezesse az emberek ítéletét, hogy szabadjára
engedje lelküket, s kétségkívül ortodox gondolatai csak arra
szolgálnak, hogy a gyanútlan olvasó éberségét elaltassa
velük. A 4. század végére már nemcsak a teológusok, de az
olyan világiak között is, mint Theodosius császár, széltében
elterjedt ez a vélekedés. Vajon mi okozta a szellemi
klímaváltozást?
Nehéz nem gondolni arra, hogy az órigenészi
optimizmustól való visszahátrálás a birodalom, különösen a
nyugati rész társadalmi és kulturális szerkezetének
mélyreható megváltozására utal. A constantinusi megújulás
nem bizonyult tartósnak; a birodalom politikai, katonai és
államigazgatási tekintetben is még megosztottabbá vált, s a
nyugati pénzválság és infláció is megoldatlan maradt. Az
egyház sem járult hozzá a megerősödéshez, sőt bizonyos
szempontból még a nézetkülönbségeket is kiélezte, s
további terheket is hozott. A kereszténység terjedése
felgyorsította a birodalom kulturális lendületének társadalmi
okokra visszavezethető mérséklődését. A keresztény kultúra
egységes volt, de ez az egység a keresztény értelmiségiek
minden erőfeszítése ellenére az alsóbb néprétegektől kapta
színezetét. A 4–5. századi birodalom kultúrája kézművesi



jellegű volt. A régi, magabiztos, köztársasági elitizmus
tovatűnt. A magas képzettség és a világi irodalom szinte
teljes egészében pogány kézben maradt, s ez a pogányság
nemcsak hanyatlóban volt, de folyamatos támadások
kereszttüzében is állt. A pogány alexandriai tanító, Hypathia
415-ben történt meggyilkolása csak egy példa volt arra,
hogy milyen veszedelmekkel és fenyegetésekkel kellett a
nem keresztény értelmiségieknek szembenézniük. Sokan,
mint Cyrus, a költő, inkább áttértek, hogy megmeneküljenek
a bosszú, a megtorlás elől. A keresztények nem kívántak
vagy nem tudtak kulturális alternatívákat nyújtani. Hagyták
elsorvadni a nagy, klasszikus egyetemeket, majd be is
zárták őket; az alexandriait 517-ben, az athéni iskolát pedig
529-ben. Egyes pogány elemzők, mint például a történész
Zosimus, meg voltak győződve róla, hogy a kereszténység
romlásba sodorja a birodalmat. Mit szóltak mindehhez a
keresztények? Semmit. Amikor aztán ők írtak világi
történelmet, mint Justinianus idejében Agathias és
Prokopiosz, teljesen kihagyták belőle a vallást, annyira
hatottak még rájuk a pogány elméletek.
Alakulhatott volna másképpen is. Az 5. század elején
voltak keresztény elemek, amelyek szerettek volna
megalkotni egy jellegzetes és kifejezetten keresztény
magaskultúrát – órigenészi alapokon. Megfélemlítésük és
tönkretevésük jórészt egyetlen ember műve, akiben Ambrus
és Jeromos munkássága egy meghatározó fontosságú
további stádiumba ért. A birodalmi kereszténység sötét
alakja, az állam és az egyház közti szövetség ideológusa, a
középkori szellemiség megteremtője Szent Ágoston volt. Az
alapvető teológiát létrehozó Pál után ő volt az, aki a legtöbb
teremtett emberi lénynél jobban rajta hagyta a
kereszténységen a keze nyomát.



Nehezen megközelíthető személyiség, részben azért,
mert – akárcsak Pálnak – eszméi folyamatosan változtak az
események, a töprengés és a viták hatása alatt. Be is
ismeri: „Az a fajta ember vagyok, aki azért ír, mert fejlődött
és továbbhaladt, s azért haladt tovább, mert ír.” A korában
lezajlott események látványosak voltak, és borús
gondolatokra indítók. A középosztályhoz tartozó családban
született 354-ben, az algériai Szúk-Ahrászban. Karthágóban
a retorika professzora lett, majd közéleti pályát kezdett
Rómában, s később Milánóban, Ambrus idején. Itt vált
kereszténnyé. Hippo püspökévé szentelték; keményen
küzdött a donatisták ellen; 410-ben Afrikában értesült a
sacco di Roma eseményeiről, tíz éven át harcolt a
pelagiánusokkal, s idős emberként még megélte, hogy a
vandálok lerohanják Észak-Afrikát. Hihetetlenül sokat írt;
írásainak jó része személyes tapasztalatainak és a
mindennapok eseményeinek hatására született – és
legtöbbjük eredeti formájában fenn is maradt. Ezer éven át
Ágoston volt az egyházatyák legnépszerűbbike; a középkori
Európa könyvtáraiban több mint ötszáz példányban volt
meg az Isten városának teljes kézirata, s 1467 és 1495
között huszonnégy nyomtatott kiadás is napvilágot látott.
Ágoston mindenekelőtt önmagáról írt. Püspökké szentelése
után két évvel, 397-ben fejezte be a Vallomásokat.
Elképesztően egoista figura volt; jellemző, hogy lelki
önéletrajzának műfaji formája egy hatalmas, egyenesen
Istenhez íródott levél.
Kérdéses, hogy Ágoston önmagára való hivatkozásai
vajon több mindent rejtenek-e el, mint amennyit feltárnak.
Vallomásai a klasszikus irodalom azon kevés darabjainak
egyike, amelyek még napjainkban is népszerűek, mert
központjában a bűnös életet élő ifjú Ágoston és kegyes,
keresztény édesanyja, Mónika személyes kapcsolata áll



(Patrikről, az atyáról jószerivel nem történik említés), és
mert szerzője részletesen leírja nemi vágyának elfojtására,
legyőzésére tett erőfeszítéseit. Ezek a homályos és
bonyolult témák minden kor olvasóit lenyűgözik. Nem
világos azonban, hogy a felsorolt két ok közül bármelyiknek
különösebb köze lett volna Ágoston életéhez és szellemi
fejlődéséhez. A történet abban az időben egészen
mindennapos volt; a későbbi Leó pápa szokta volt mondani:
amikor az ifjú elhagyja szeretőjét, az első lépést teszi meg a
jámborság felé. Ágoston – úgy tűnik – meglehetősen halvérű
volt, s igen kevéssé érdeklődött a világi dolgok iránt. Az az
elképzelés, hogy elfordult a klasszikus kultúra
gyönyörűségeitől, és a keresztény élet zord szigorúságát
választotta, hamis. Mindig is erősen vonzódott a puritán
vallásosság felé; anyjától örökölte ezt a hajlamot. A kérdés
csak az volt: milyen irányt vesz ez a vallásos késztetés.
Ifjúként és férfikora elején manicheus volt, a manicheusok
pedig korántsem keresztények. Mani a késő 3. századi
Mezopotámiában élt látnok volt, aki a montanizmust keleti
elemekkel egyesítve újfajta, egységesítő vallást alkotott. A
perzsák 276-ban kivégezték, de tanítása keleten egészen
Kínáig terjedt, ahol igen erős hatásúnak bizonyult, nyugat
felé pedig a Mediterráneumig. Ágoston szülőhazáját a szent
születése előtt mintegy hat esztendővel érte el. A
manicheizmusról a közelmúltban fellelt kopt és kínai
forrásokból szerzett ismereteink még töredékesek. A
gnoszticizmushoz hasonlóan dualista volt, de az emberi
természet lehetőségeit és az emberben rejlő jót illető,
erőteljes pesszimizmus jellemezte, amelyet csak egy jámbor
elit létezésébe vetett hit enyhített valamelyest. A
manicheusok szenvedélyesek, fegyelmezettek, igazságosak
és elszántak voltak. Rendkívül hosszú katekumenátust
követeltek meg; Ágoston húszesztendős korában lett jelölt,



és kilenc éven át az is maradt – soha nem került a
beavatottak közé. A manicheusok titkolózók voltak, és
személyes kapcsolatrendszerrel rendelkeztek, ez volt az
egyik fő oka annak, hogy mindenfajta hatalom szemében
gyűlöletesek voltak. Rövid időszakoktól eltekintve egyetlen
államhatalom sem tűrte meg őket, bármilyen vallási,
ideológiai alapállása volt is. Több mint ezer éven át üldözték
őket a bizánci és kínai császárok, s a középkori Európában
számtalan eretnek zavargásnak voltak okozói vagy
előmozdítói. Ugyanakkor egyes időszakokban titkos utakon
szert tettek igen erőteljes hatalmi befolyásra is. Maga
Ágoston is a manicheus „háló”, valamiféle állást és
kapcsolatokat biztosító szabadkőműves-szervezet
segítségével jutott Rómába s később Milánóba is. Nem
egészen világos, hogy voltaképpen miért vált katolikussá. Az
egyik tényező az egészségi állapota volt; pszichoszomatikus
eredetű, komoly asztmarohamai megakadályozták, hogy
udvari szolgálatban vagy a törvényszékeken jeleskedjen,
hisz ezeken a helyeken kitűnő beszédkészségre és
fellépésre volt szükség. Egy másik ok nyilvánvalóan a
kemény és ellentmondást nem tűrő Ambrus püspök, aki
maga vezette a milánói katedrális keresztelőkápolnájának
sötét és mély medencéjéhez Ágostont, nyomta a víz alá
anyaszült meztelenül háromszor, majd adott rá fehér
palástot, s adott gyertyát a keze közé. A katekizmus első,
részben titkos és rémítő leckéit követő szertartás
ünnepélyes volt és baljóslatú. Ágoston úgy érezhette, hogy
Ambrus által egy hatalmas és félelmetes hatalmú szervezet
tagja lett. Manicheus hátterének nyomait azonban nem
lehetett eltörölni; harminc évvel később egyik ellenfele,
Aeclanumi Julianus azzal vádolta, hogy a nemiséggel
kapcsolatos torz nézetei hajdani neveltetésének közvetlen
következményei.



Julianus úgy is nevezte őt: poenus – az afrikai –; igen
sokatmondó ez is. Ágostonon ugyanúgy nyomot hagyott a
karthágói környezet, mint a manicheista neveltetés. Kiváló
latinista volt, de a latin kultúra nem itatta át. Görögül
gyakorlatilag nem tudott, még annyira sem, mint Jeromos. A
trinitárius fogalmak kirostálásában nem talált különösebb
nehézségeket; kiemelte a kérdést annak görög
bonyolultságából, amivel egyszerűen nem foglalkozott.
Semmit nem jelentett számára Órigenész neoplatonizmusa
sem. Kereszténysége pun kereszténység. Mint a donatisták
pörölyéről, úgy tartják, hogy szélesebb, „internacionalista”
szemlélet alapján helyezkedett szembe lokalizmusukkal
vagy regionalizmusukkal. Ez azonban csak részben igaz.
Ágoston megőrzött bizonyos erőteljes afrikai jellegeket,
amelyek elkeveredtek manicheizmusával, a szigorúságot, a
kompromisszumképtelenséget, a türelmetlenséget, a
bátorságot és a mélységes hitet. Karthágói gyökereiből
egyfajta keresztény nacionalizmus született. Karthágó tehát
végül mégiscsak meghódította Rómát, ahogy Aeneas által
Trója Görögországot hódította meg.
Amit Ágoston az ambrusi Milánóban kapott, amit
visszavitt magával Afrikába, s amit a donatista
partikularizmussal szembeállított, az az egyház
univerzalitásának újfajta értelmezése volt, amelyet a
constantinusi forradalomnak köszönhetett. Milánóban egy
okos, ravasz és diktatórikus főpapon keresztül olyan
egyházat ismerhetett meg, amely egy birodalmat segített
fenn- és megtartani. Ebben a városban az egyház már belső
szervezetként működött, és az univerzalitásra törekedett.
Kiterjedésében egyenlő volt a birodalommal, s afelé haladt,
hogy az egész emberiséggel legyen egyenlő, amikor nem
érinthetik már a politikai változások s a forgandó szerencse
– mindez pedig Isten terve volt. Ágoston történelmi távlatból



szemlélte az emberiség fejlődését. Eddig hat korszaka volt,
s ez utolsóban, a Krisztus első és második eljövetele
közöttiben a kereszténységnek el kell terjednie a földön, s a
végsőre, a hetedikre felkészülnie. Ebből a magasságból
szemlélve a donatizmus nevetségesen jelentéktelen. A
kereszténység súlyát és komolyságát megértették, ám
amikor szüntelenül amiatt nyugtalankodtak, hogy
valamelyik püspök mikor hol mit cselekedett, szem elől
veszítették a hit roppant arányait, amelyek mindenütt,
mindenkor és minden helyzetben érvényesek. „A vihar űzi a
felhőket – írta Ágoston –, az Úr háza felépül itt a földön, s
ezek a békák csak üldögélnek és vartyognak dágványukban:
»Egyedül csak mi vagyunk keresztények!«” A donatisták
ráadásul hibás fogalmat alkottak a világról is. Saját, helyi
bajaik fényében mindent és mindenkit ellenségnek
tekintettek, s magukat a társadalom alternatívájának
tartották. A kereszténység azonban nem antitársadalom volt
– maga volt a társadalom. Az volt a kötelessége, hogy a
kiválasztottak vezetésével magába fogadjon és tökéletessé
tegyen minden létező emberi köteléket, tevékenységet és
intézményt; szabályozza és mederben tartsa az élet minden
aspektusát. Ez hát a csírája az egyház által minden ízében
átjárt totális társadalom középkori eszméjének. Vajon nem
az egyház-e az anyja mindeneknek? „Te vagy – írja –, aki
uruknak rendeled alá az asszonyokat... asszonyaik fölébe
helyezed a férfiakat; a gyermekeket, mint szabad
rabszolgaságba, szüleik hatalmába veted, s az atyákat
kegyes uraikként rendeled fiaik fölé. A testvéreket a vérnél
erősebb vallási kötelékkel egyesíted... Arra tanítod a
szolgákat, hogy uraikhoz hűségesek legyenek, uraikat pedig
arra, hogy inkább a szóhoz, mint a büntetéshez
folyamodjanak. Egybefűzöl polgárt polgárral, nemzetet
nemzettel; egybekötsz minden embert, s nem társadalmi



béklyókkal, hanem rokonsággal, amely ősszüleik
emlékezetében gyökerezik. A királyokat népük javára
uralkodni tanítod, s arra inted az embereket, hogy
uralkodóiknak engedelmeskedjenek.”
A totális keresztény társadalom ideája azonban
szükségszerűen tartalmazott társadalmi kötelezettségeket,
kényszereket is. Az emberek nem választhattak aközött,
hogy beletartozzanak-e vagy sem – és ez vonatkozott a
donatistákra is. Ágoston nem tágított a saját logikája
diktálta állásfoglalástól. A donatisták elnyomásának és
felszámolásának problémáját a maga acélkemény
eltökéltségével és magabiztosságával kívánta megoldani;
azzal a fanatizmussal, amit ők maguk is tanúsítottak, és
hajlandóságával, hogy a lelki kérdések tisztázása érdekében
bevesse az erőszakot is. Afrika internacionalizálásának
céljaira afrikai módszereket alkalmazott – és hozzá még
természetesen a birodalmi katonai technológiát. Amikor a
390-es évek derekán püspökké szentelték, a donatista
egyház erős, gazdag, virágzó és szilárdan megalapozott
intézmény volt. 411-ben Karthágóban – utolsó megegyezési
kísérletként – még az Ágoston ihlette tartós üldöztetés után
is képesek voltak közel háromszáz püspököt állítani. Az ezt
követő mintegy két évtizedben, mielőtt a vandálok
lerohanták Észak-Afrika tengerparti vidékeit, erővel törték
meg a donatista egyház maradványait. A magasabb
társadalmi osztályokhoz tartozó hívek csatlakoztak az
államegyházhoz, a közrendűek jelentős része törvényen
kívülre kényszerült; útonálló, bandita lett. Sokan az
öngyilkosságot választották.
Ágoston részvétlenül szemlélte az eseményeket. Persze
rettenetes idők jártak akkoriban. A kései birodalom
totalitárius állam volt, s bizonyos tekintetben a keleti
despotizmus is jellemezte. Az ellenszegülést keményen



büntették. A kínzást, amelyet hivatalosan csak a
legsúlyosabb bűnök, mint például az árulás elkövetőinél
alkalmaztak, valójában a hatalom tetszése szerint
gyakorolták. Jeromos egy házasságtörő asszony irtózatos
megkínzásáról számol be. Egy Vesta-szüzet, ha megszegte
fogadalmát, korbácsolással és elevenen való eltemetéssel
lehetett büntetni. Az állami börtönökben a legkülönbözőbb
kínzóeszközöket használták; felszerelési tárgy volt az
eculeus – kínpad –; a bőr és hús szaggatására szolgáló unci,
az ólmos korbács, valamint izzó vaslapok. Ammianus
számos konkrét esetet ismertet. A hatalom ezenfelül
alkalmazott polgári ruhába öltözött titkosrendőröket és
informátorokat – delatorokat. Az Inkvizíció latin kifejezései
által a késő császárkori rendőri rendszer szókincsének
számos eleme honosodott meg az európai
jogszolgáltatásban. A régi és az új világ között Ágoston
képviselte az átmenetet. Miért ne? – kérdezhette. Ha az
állam a saját kisszerű céljai érdekében ilyen eszközöket
alkalmaz, vajon nincs-e joga az egyháznak is ugyanehhez,
hogy megvalósítsa nagyívű és magasztos elképzeléseit?
Nemcsak elfogadta az üldözéseket, de maga vált azok
védelmezőjévé, s érvelése jó alapul szolgált a későbbi
Inkvizíciónak is.
Hiba lenne mindazonáltal azt gondolnunk, hogy Ágoston
kegyetlen, szívtelen ember volt. Sok későbbi inkvizítorhoz
hasonlóan ő sem kedvelte a felesleges erőszakot és a
kifinomult kínzási módszereket. Úgy vélte, hogy az
eretnekeket ki kell vallatni, de „nem kínpadra feszítve,
testüket tűzzel égetve vagy vaskarmokkal tépve a húsukat;
elegendő a vessző és a bot”. Megvetette és elítélte a
fizetett besúgók és provokátorok becstelenségét.
Ragaszkodott ugyanakkor ahhoz, hogy a teljes keresztény
egység és vallási homogenitás érdekében az erő



alkalmazása szükséges, hatékony és jogosult. Elismerte,
hogy e tekintetben nem mindig így vélekedett; barátjának
írta egy levelében, hogy látta: eredetileg donatista
városában a keresztény egységet a császári ediktumok és a
félelem teremtette meg. Ez győzte meg. Voltaképpen szívük
mélyén az eretnekek is örülnek az üldöztetésnek, azt
gondolják: „A félelem hatására kezdtük el komolyan
tanulmányozni az igazságot... a rettegés tántorított el a
közönyösségtől.” Ha pedig így van, akkor Krisztus útja ez.
Vajon Pált Ő maga nem kemény erőszakkal „térítette” meg?
Vajon nem ezt jelenti-e a Lukácsnál olvasható szövegrész
(14:23): „Eredj el az utakra és a sövényekhez, és
kényszeríts bejőni mindenkit, hogy megteljék az én házam”?
Ágoston volt az első, aki felhívta a figyelmet erre és a többi,
hasonló szöveghelyre, amelyre az erőszak védelmezői
hivatkoztak az elkövetkező évszázadok során. Ő helyezte a
hangsúlyt az inkvizíciós módszerekre is: „A kíméletlenségre
nagyobb szükség van a vizsgálatok során, mint a büntetés
végrehajtásakor”; majd másutt: „...általában a nagyobb
szigor alkalmazása a nyomozáskor szükséges; az
irgalmasságnak akkor jön el az ideje, amikor már napvilágra
került a bűn.” Elsőként alkalmazta az állammal való
analógiát; voltaképpen az állami ortodoxiához folyamodott a
másként gondolkodók kiirtása célját szolgáló szükséges és
állandó szövetség érdekében. Az egyház kinyomozott és
megtalált, az állam fenyített és megtorolt. A kulcsszó a
fegyelem – disciplina – igen gyakran fordul elő írásaiban. Ha
a fegyelem megszűnik, a helyébe a káosz lép. „Távolítsd el a
törvény szabta gátakat, s az ember arcátlan élvhajhászása
és a rossz iránti vonzalma fellobog. Egyetlen király az
országban, tábornok a csapatainál, férfi az ő asszonyánál,
atya a fiánál sem kísérelheti meg, bármiféle büntetéssel
való fenyegetéssel, hogy megállítsa a szabadság



elburjánzását, és megakadályozza a bűn édességében való
elmerülést.”
Itt először fogalmazódik meg az üldöző és fürkésző
egyháznak a világi hatalom elemeire, tulajdonképpen az
emberi természetre gyakorolt csábítása. Ágoston nem
kizárólag az intellektualitás szintjén tevékenykedett.
Vezéralak volt a püspökök között, és az államhatalommal
karöltve buzgón munkálkodott a birodalom egységének
előmozdításán. „Le a római istenekkel!” – kiáltotta a lázongó
tömeg felé 399-ben Karthágóban, amikor birodalmi
ügynökök érkeztek a városba, hogy bezárják a pogányok
szent helyeit. Talán még ennél is vészjóslóbb a hispániai
hatóságokkal való kapcsolata. Hispánia már ekkor a
keresztény szigor és az erőszakos ortodoxia centruma volt.
Avila püspökét, Priscillianust, a tekintélyes szónokot és
aszkétát 385-ben gnoszticizmussal, manicheizmussal és
erkölcsi romlottsággal vádolták, Bordeaux-ban bíróság elé
állították, majd Trierbe vitték császári bíróság elé. Itt a
kínzások hatására társaival együtt beismerte, hogy
ocsmány tanokkal ismerkedtek, éjszakánként züllött
asszonyokkal találkoztak, és mezítelenül imádkoztak. Egy
köztiszteletben álló galliai püspök, Tours-i Szent Márton
tiltakozása ellenére mindannyiukat kivégezték – első ízben
történt, hogy eretnekeket öltek meg, s ez az első példája a
keresztény jóváhagyással és támogatással történt
boszorkányüldözésnek is. Az eset nagy megbotránkozást
keltett, Ambrus különösen felháborodott. A heves reakció
hatására azonban nem ért véget Hispániában a vallási
erőszak; éppen ellenkezőleg – mindez csak a kezdetet
jelentette. Itt már akkor voltak zsidóellenes pogromok,
amikor Ágostont püspökké szentelték, s húsz évvel később a
legádázabb hispán eretnekvadásszal, Paulus Orosiussal
levelezett arról, hogyan lehetne a leghatékonyabban



eltörölni az eretnekséget, s nemcsak Ibériában, hanem a
Mediterráneum túl végén, Palesztinában is.
Ágoston kétféleképpen is megváltoztatta az
ortodoxiának az eltérő véleményekhez való viszonyulását.
Az első vonatkozással már foglalkoztunk: ez annak az
igazolása és megalapozása, hogy az eretnekeket nem elűzni
kell, hanem arra kényszeríteni, hogy megtérjenek; ellenkező
esetben pedig elpusztítani – „kényszeríts bejőni mindenkit,
hogy megteljék az én házam”. A második bizonyos
értelemben még ennél is baljóslatúbb: itt a konkrét
cenzúráról van szó. Ágoston hitte, hogy az ortodox
értelmiség kötelessége felismerni, azonosítani és felszínre
hozni a csírázó eretnekséget, s arra kényszeríteni a
vétkeseket, hogy hagyjanak fel a tévelygéssel, vagy nyíltan
vállalják fel eretnekségüket és annak következményeit.
Ezt a taktikát követte Pelagiusszal és híveivel szemben
is. Ágoston – a 411-es nagy, karthágói vita alkalmával
futólag minden bizonnyal látta Pelagiust. A két férfi azonban
soha nem beszélgetett, és nem is találkozott. Nagyjából
egyidősek voltak, és körülbelül ugyanakkor utaztak Rómába
is. Pelagius Britanniából érkezett, és ott is maradt, mint
művelt és jámbor világi férfiú, és az előkelő származású
aszketikusok köreiben igen népszerű lett. Számos
befolyásos támogatója volt az arisztokraták és lelkes,
gazdag és fiatal követői között. Voltaképpen reformátortípus
volt. Korának fő vonulatával szemben Órigenész és a régi
elgondolás felé fordult, amely szerint a kereszténység óriási
erkölcsi erő a társadalom megváltoztatásához és jobbá
tételéhez, s ahhoz, hogy hasonlóképpen megváltoztassa,
hasznosabbá, értékesebbé és felelősségteljesebbé tegye az
embereket is. Úgy vélte, hogy a múltbeli pogány szokások
korlátai ledönthetők, s a kereszténység tevékeny, jobbító
erővé változik majd, s nemcsak a birodalom polgárai,



hanem a birodalmon belül élő félbarbárok és a határain
kívüli barbárok számára is. A gazdag keresztények oda kell
hogy adják vagyonukat a szegényeknek, és olyan életet kell
élniük, hogy azzal minden tekintetben példát mutassanak.
Órigenészhez hasonlóan úgy tartotta, hogy teljességgel
elveszett lélek nem létezik. A megjavulás, a jó élet útja
mindig nyitva áll mindenki előtt. Hiba kijelenteni: „Isten
parancsolatai túlságosan kemények ahhoz, hogy
teljesíthetők legyenek.” Róma bukása, ami elől először
Afrikába, majd a liberálisabb Keletre menekült, nem
rémítette meg. Az események csak megerősítették abbéli
meggyőződését, hogy reformra, új struktúrák kialakítására
van szükség. A legfontosabb, ami egyedül számít, azok az
ember nagyszerű lehetőségei és képességei, amelyekkel
Isten ruházta fel, s hogy szabadságában áll a jót, a helyeset
választani. Ezek a képességek gyakran mintha mélyen el
volnának temetve, de csak arra várnak, hogy a felszínre
bukkanhassanak. Pelagius a klasszikus módon értelmezte az
emberi erőt és a szellem lehetőségeit. A kolóniákról
származó, de latinizálódott ember lévén talán jobban hitt a
birodalmat létrehozó emberi minőségekben, mint az 5.
század megrémült uralkodó rétegei. A sacco di Roma után,
414-ben reményteli és bátorító levelet írt egy vagyonos és
jámbor asszonynak, Demetriasnak. Az ember – érvelt – a
következő világban ugyanúgy képes lesz megvédeni és
megőrizni magát, mint a mostaniban.
Kétszeres tudatlansággal vétkeztünk a tudás Istene ellen – nem tudtuk,
hogy mit cselekedett, és nem ismertük parancsolatait. Mintha megfeledkezve az
általa alkotott ember gyarlóságáról, olyan parancsolatokat szabott volna rá,
amelyeket teljesíteni képtelen... mintha bizony nem megváltásunk lenne a cél,
hanem a fenyítés, a büntetés... Senki nem ismeri jobban erőnket, mint Ő, aki
adta nekünk ezt az erőt, és senki nem tudja jobban, hogy mi az, ami módunkban
áll, mint ő, aki felruházott bennünket lehetőségeinkkel. Nem kívánt lehetetlent



parancsolni nekünk – mert igazságos, és nem fogja elítélni az embert azért,
amin nem változtathatott – mert szent.
A kereszténynek Jóbéhoz hasonlatos hősi erőt és
állhatatosságot kell tanúsítania. Ezenfelül könyörületesnek
is kell lennie; „osztoznia mások gyötrelmeiben, mintha csak
a sajátjai volnának, és könnyeket kell ontania, átérezve a
mások bánatát”.
Az ifjú Ágoston mindezzel a legkevésbé sem érthetett
egyet. Legkorábbi írásaiban még a szabad akaratról beszél,
s igen közel áll Pelagius nézeteihez. Később, mint militáns
püspök és az eltérő gondolatok üldözője, kialakította saját,
sötét és kíméletlen determinizmusát. Pál Rómabeliekhez írt
leveléből a kegyelem és a kiválasztottság teóriáját szűrte le,
s ebben nem állt túl távol Kálvin gondolatmenetétől. „Ez a
szentek predesztinációja – írta –, Isten áldásainak
megsejtése és a rájuk való felkészülés, amely által akik
szabaddá lesznek, szabaddá lesznek bizonyosan. És hol
vannak a többiek, akik az elkárhozottak tömegéből
megmaradtak Isten igazságos ítélete után; hol vannak a
türosziak és a szidóniak, akik szintén hihettek volna, ha
láthatják Krisztus csodálatos művét, akár csak egy pillanatra
is?” Minden eseménynek, mint Isten kifejezett akaratának,
pontos és szabott jelentése volt; a kárhozottak fölötti ítélet s
a kiválasztottak iránti kegyelem. Egy „isteni végzés”
rögzítette a kiválasztottak változhatatlan számát, akik „Isten
könyvébe kitörölhetetlenül bejegyeztettek”. Hogy milyen
szerepet játszhatott az egyes ember ezen a színpadon? Igen
jelentéktelent. Mózes ötödik könyve arra int: „És ne
mondjad ezt a te szívedben: Az én hatalmam, és az én
kezemnek ereje szerzette nékem e gazdagságot! Hanem
emlékezzél meg az Úrról, a te Istenedről, mert ő az, a ki erőt
ád néked a gazdagságnak megszerzésére, hogy



megerősítse az ő szövetségét, a mely felől megesküdt a te
atyáidnak, miképen e mai napon van.” Ágostont
mélységesen megdöbbentette egy eset, amelyről
hallomásból értesült; egy példásan jámbor életű,
nyolcvannégy esztendős férfiú, aki egy negyedszázadon át
feleségével együtt részt vett a vallási szertartásokon,
egyszer csak vásárolt magának egy táncosnőt, és ezzel egy
csapásra elveszítette az örök életet. Vajon nem Isten
akarata nyilvánult-e meg ebben a történetben, a kegyelem
végzetes hiánya, amellyel szemben tehetetlen az emberi
lény?
Ágoston figyelmét Pelagiusra Jeromos hívta fel, aki
ebben az időben még mindig azzal volt elfoglalva, hogy
széttiporja a lélek tökéletesíthetőségének órigenészi
gondolatát, s azonnal felismerte, hogy Pelagius egy kortárs
Órigenész. Ágoston egyfajta arroganciával szemlélte
Pelagiust; mint a kifürkészhetetlen Istenség elleni lázadót,
aki megalapozatlanul és jogtalanul túlértékeli az ember
lehetőségeit. Az ő értelmezése szerint az ember
kötelessége, hogy engedelmeskedjen az egyházon keresztül
kifejeződő isteni akaratnak. Így ír: „Add, amit parancsolsz,
és parancsolj, amit kívánsz.” Jellemző módon jegyezte meg:
„Pelagius nem tudná elviselni e szavaimat.” Jellemző
Jeromos későbbi észrevétele is: „Vajon Pelagius, ez a dagadt,
kásazabáló kutya, nem az eredendő bűnt tagadja-e?”
Ágoston igen fontosnak tartotta az eredendő bűnt, nem is
annyira maga a gondolat miatt, hanem mert az erősen
befolyásolta a keresztelés elméletét, amely a donatista
konfliktusban érintett mindegyik afrikai szemében az
ortodoxia mindent eldöntő próbája volt. Amúgy az Ágoston
előtti időben meglehetősen nehéz arra utaló jeleket találni,
hogy az egyház hitkérdésnek tekintette volna az eredendő
bűn problémáját. Tertullianus használta a kifejezést (nagyon



is afrikai gondolat), de kifejezetten tagadta, hogy a
gyermekek bűnben születnének. Az azóta eltelt időben
elterjedt és általános gyakorlattá vált a csecsemők
megkeresztelése.
Amikor Ágoston a keresztelés témájáról beszél, érezhető
az elhatározása, hogy kiűzi az egyház kebeléből Pelagiust és
követőit, vagy rákényszeríti őket, hogy megalázkodjanak és
behódoljanak. Még az sem egyértelmű, hogy Pelagius
ellenezte volna a csecsemők megkeresztelését; ahogy az az
eretneknek bélyegzetteknél általában lenni szokott, az ő
munkáinak is csak töredékei maradtak fenn, s elsősorban az
őket cáfoló művek idézeteiként. Tanítványa, Caelestius volt
az, aki kiemelte a kereszteléssel kapcsolatos nézeteit, s
kényszer hatására – azt állította, hogy a dolog csupán
vitatéma volt: „Ami az eredendő bűnt és annak
örökletességét illeti, már kijelentettem, hogy számos, a
katolikus egyházban elismert és tekintélyes embertől
hallottam hangoztatni tagadását, sokan mások pedig
szilárdan állították; a kérdés valóban méltó a vizsgálatra,
ám eretnekségnek semmiképpen nem tartható. Magam
mindig is azt tartottam, hogy a gyermekeket meg kell
keresztelni. Mi mást akarhat?” Nos, Ágoston azt akarta, amit
a donatisták dolgában már sikerült elérnie: teljes
elmarasztalást és – az államhatalom által ellenőrzött
maradéktalan behódolást. Vitatkozni éppenséggel nem
óhajtott. „Távol álljon e földi világ keresztény uralkodóitól,
hogy a régi keresztény hittel kapcsolatban bármiféle
kételkedést megtűrjenek, s neki menedéket adjanak...
inkább szilárd és megingathatatlan hittel kell az olyan
embereket, mint magad, megbüntetniük és
megfegyelmezniük.” Majd másutt: „Senki nem nélkülözheti
s kerülheti el az orvosi kezelést csak azért, mert sebei nem
láthatók... Oktatni kell, s ez véleményem szerint akkor a



legkönnyebb, ha az igazság megtanulását a kemény
büntetéstől való félelem segíti elő.”
Ágoston tehát vadászott Pelagiusra és követőire. Két
ízben is elítélte és megbélyegezte őket Afrikában. Pelagius,
az egyházat segíteni akaró reformátor, aki elkeseredetten
küzdött azért, hogy az eretnekség vádja meg ne hiúsítsa
törekvéseit, a sokkal liberálisabb szellemi atmoszférájú
Keletre, Palesztinába ment, ahol még lehetséges volt a
vitatkozás. Közben mindenütt, ahol csak kellett, bármely
zsinat, tanács és szinódus, valamint Róma püspöke előtt is
hitvallást és tanúbizonyságot tett. Róma hajlott arra, hogy
elfogadja Pelagiust, aki egyébként befolyásos családok
támogatását élvezte – bizonyítékok alapján tudjuk, hogy
ezek egy időben képesek voltak a hatalom működésében is
érvényesíteni akaratukat. Ezúttal azonban az afrikaiak
akarata győzedelmeskedett. Sikerült Róma püspökére s
később magára a császárra is nyomást gyakorolniuk, végül
pedig a közvetlen megvesztegetés eszközéhez nyúltak;
nyolcvan remek, afrikai püspöki birtokokon nevelkedett
numídiai csődör került hajóra s jutott el különböző császári
lovassági parancsnokokhoz, akiknek csapatai végső
megoldásként győzelemre vitték Ágoston elméletét. A
hatóságok szemében a pelagiánusok békebontók,
rendzavarok, veszedelmes újítók voltak, akik el akarták
venni a gazdagok vagyonát, és a javakat újra kívánták
osztani – sem az állam, sem az egyház nem tekintette őket
veszélytelenebbeknek, tolerálhatóbbaknak, mint a
donatistákat; felkutatták és szétzúzták a Britanniában,
Hispániában, Szicíliában, Rodoszon és Palesztinában
létrejött pelagiánus közösségeket.
Néhány pelagiánus azonban visszaütött. Az ifjú
Aeclanumi Julianus tüzes vitába szállt a dühödt, idős
Ágostonnal. Szóváltásukból, amely sajnos csak



töredékekben maradt fenn, Ágoston meglehetősen
kedvezőtlen színben tűnik fel; ez a nagy tudású ember
gátlástalanul lealacsonyodott, hogy maga mellé állítsa a
társadalom alsó rétegeit; könyörtelenül kihasználta a
vulgáris előítéleteket – a szellem és a klasszikus kultúra
ellenségének, hordószónoknak és a nemiség
megszállottjának mutatkozik. Isten végtelen bölcsességében
– jelenti ki – a nemi szerveket tette az eredendő bűn
örökítésének eszközeivé: „Ecce unde! Ez hát a hely! Ez az a
hely, ahonnan az első bűn emberről emberre száll!” Ádám
megtagadta Istent, s a szégyen és a nemi szervek
elfojthatatlan nyugtalansága minden e világra született
embernek emlékeztető – és az engedetlenség ősi bűnéért
helyénvaló büntetés. Vajon – rivallt megszeppent nyájára
nem érez-e szégyent minden ember éjjeli magömlése miatt?
Hát dehogynem! Julianus nyíltan felsorakoztatja vele
szemben a klasszikus érveket:
Azt kérdezed tőlem, miért nem értek egyet azzal az elképzeléssel, hogy
létezik egy bűn, amely része az emberi természetnek. Azt válaszolom: mert alig
valószínű. Mert a gondolat is hamis. Mert istentelen és igazságtalan. Mert úgy
tünteti fel a világot, mintha az embert a Sátán alkotta volna meg. Mert sérti és
romba dönti az akarat szabadságát... azzal, hogy azt állítja: az ember olyannyira
alkalmatlan az erényességre, hogy már anyja méhében is hajdani bűnök itatják
át... és undorító, mert istenkáromló az érvetek, amelyet a legfőbb bizonyságnak
tekintetek, hogy e bűnösséget támasztja alá a nemi szerveink elrejtését
parancsoló természetes közszemérem.
Julianus kifejti, hogy a nemiség egyfajta hatodik érzék;
valamiféle semleges energia, amelyet jó és rossz célra
egyaránt használhatunk. „Igazán? – vág vissza Ágoston –, ez
lenne a tapasztalatod? Vagyis a házasfeleknek nem kell
tartózkodniuk a gonosztól? – természetesen a te kedvenc
erényedre gondolok. Vagyis bújjanak csak ágyba, amikor
kedvük tartja, valahányszor csak felhorgad bennük a vágy?



Távol essék tőlük, hogy megvárják akár csak az estét is... Ha
ezt a fajta házaséletet hirdeted, ne sorakoztasd fel e vitában
tapasztalataidat!”
Ágoston borús időkben fejezte be életét. A vandálok
429-ben betörtek Afrikába, és a püspök a következő évben
hunyt el, ostrom alatt álló városában. „Látta a városok
lerohanását és lerombolását – mondja életrajzírója, Possidius
–, látta a papjaiktól és a szolgáktól megfosztott
templomokat, az elüldözött szüzeket és szerzeteseket, látta
őket felkoncoltatni vagy halálra kínoztatni; másokat
fogságba esni, ahol elveszítették testük-lelkük ártatlanságát
s a kegyetlen rabszolgaságban puszta hitüket is; látta, hogy
a templomokban elhallgatnak a zsoltárok és az
istentiszteletek, hogy nemegyszer felgyújtják magukat az
épületeket is, s hogy a szentségek már senkinek sem
kellenek, vagy ha igen, alig találni papokat, akik
kiszolgáltathatnák őket...” Az Isten városában Ágoston már
szembeállítja a romlandó és esendő földi erődítményt a
kereszténység örök és elpusztíthatatlan királyságával. Az
embernek ez utóbbira kell függesztenie tekintetét; e földön
nincs mit remélnie. Utolsó, befejezetlen munkájában az
isteni gondviselés és a gonosz problémáját fejtegeti.
Képtelenség feltételezni – írja –, ahogy a pelagiánusok
tették, hogy Isten az emberi értelmezés szerint lenne
igazságos. Az igazság emberi fogalmai olyanok, mint
„harmat a sivatagban”. Az emberi szenvedés – akár
megszolgált, akár érdemtelen – Isten haragjának
következménye. „A halandók élete itt e földön Isten
büntetése. A világ nem más, mint kicsiny Pokol.” Ez a
katolikus álláspont, amely egy igazságos Istent lát annyi
gyötrelemben és apró gyermekek szenvedéseiben. Az
embernek egyszerűen meg kell tanulnia elfogadni az
igazságtalanságot és a szenvedést. Míg Pelagius felnőttként



ábrázolta a keresztény embert, fiúnak, aki többé már nem
támaszkodik atyjára, de a maga erejéből és szabad
akaratából teljesíti annak parancsolatait – emancipatus a
deo; ahogy ő fogalmazott –, Ágoston magatehetetlen,
gyámoltalan gyermeknek tekintette az emberi fajt,
ismételten alkalmazta a csecsszopóhasonlatot. Az
emberiség tökéletesen és teljességgel Istentől függ. Az
ember lesújtott, nyomorult és összetört; esélye sincs rá,
hogy saját erejéből és érdemei folytán felemelkedhessen
valaha is. Erre gondolni a büszkeség bűne – a Sátán bűne.
Az emberiség állapota a teljes megalázkodás, az egyetlen
reménység az isteni kegyelem.
Ágoston tehát áthidalja a szakadékot a klasszikus világ
humanisztikus optimizmusa és a középkor csüggedt
passzivitása között. Az általa megfogalmazott mentalitás
évszázadokra a kereszténység uralkodó szemlélete s az
európai lelkiség irányítója lett. A pelagiánusok veresége e
folyamat fontos állomása volt. Nehéz megállapítani, milyen
mértékben felelős a keresztény gondolkodás sötét
színezetéért Ágoston saját, manicheus pesszimizmusa; ha
filozófiáját összevetjük a Páléval, világosan látható, hogy az
eretnek nem Pelagius volt, hanem Ágoston – hatását
tekintve mind közül a legnagyobb. De hát az ő idejében
ebbe az irányba haladt a keresztény társadalom! Az egyház
a constantinusi állam elfogadásával olyan folyamat
megindulásában vállalt szerepet, amelyben egyezségre
jutott a világgal, amitől eladdig elszigetelte magát. A
tökéletes társadalom megalkotását a parouszia utáni időkre
halasztotta. Ágoston ideológiát nyújtott ehhez a
változáshoz, magát a folyamatot azonban nem ő indította
el. 398-ban, amikor az Isten városá-t írta,
Konstantinápolyban különös események követték egymást.
Egy igen magas dagály s egy földrengéssorozat után a



császári hadsereg egy tisztje kijelentette: Isten
kinyilvánította előtte szándékát, hogy a városnak pusztulnia
kell. Ha valaki a 2. században ilyen babonás
képtelenségeket hangoztatott volna, bizonyosan bíróság elé
állítják; éppen ezért lépett fel oly határozottan a hatalom a
montanista püspökökkel és a „nyelveken szólókkal”
szemben. 398-ban egészen másként alakult a dolog. A tiszt
beszélt a püspökével, a püspök pedig rémítő szentbeszédet
mondott. Este vörös felhőt láttak közeledni a város felé; az
emberek kénes szagot éreztek, és sokan a templomokba
rohantak, követelve, hogy kereszteljék meg őket. A
következő héten még inkább eluralkodott az embereken a
rémület, s végül általános pánikban hatalmas tömegek
hagyták el a várost, magával a császárral az élükön.
Konstantinápoly néhány órára teljesen kihalt, s a halálra
rémült lakosság néhány mérföldnyire, a környező földeken
táborozott. Az efféle pánikjelenségek a középkori Európában
nem számítottak ritkaságnak. A 398-as konstantinápolyi
eset jelezte, hogy az antikvitás véget ért, s beköszöntött
egy tökéletesen újszerű lelki-szellemi univerzum korszaka.



HARMADIK RÉSZ
MITRÁS URAK ÉS KORONÁS IKONOK
(450–1054)



800. december 23-án hosszúra nyúlt ülést tartottak a római
Laterán titkos tanácstermében. A jelenlévők között volt
Nagy Károly, a frankok vezére, III. Leó pápa, frank,
longobárd és római egyházi férfiak és tábornokok, valamint
apátjuk, a Yorkshire-i Alcuin képviseletében két tours-i
francia szerzetes; Witto és Fridugis. A megbeszélésnek két
fontos témája volt. Az egyik: vajon hivatalában maradhat-e
a pápa, akit keményen bíráltak, a legkülönbözőbb
gaztettekkel és bűnökkel vádoltak, és ellenségei majdnem
végeztek vele. A másik pedig: elismerje-e a kereszténység
továbbra is Konstantinápoly császárának hatalmát? Ami az
első kérdést illeti: Leó pápa megalázta magát Károly előtt,
és mindenre megesküdött, hogy ártatlan mindabban, amivel
vádolják – így végül megengedtetett neki, hogy „feloldozza
magát”.
Ennél összehasonlíthatatlanul fontosabb volt a második
napirendi pont. Az utolsó „nyugati” császár 478-as halála
óta a keresztény Nyugat a konstantinápolyi uralkodót az
egyedüli nemzetközi hatalomként ismerte el. Hatalma
azonban, noha törvényes volt, gyakorlatilag nem terjedt túl
az Adriai-tengeren. Itália, Gallia, Germánia és maga Róma
frank hadak fennhatósága alatt állt. Vajon nem volt-e a
józan ész szerint való s egyben a Szentírásban több helyütt
is szereplő követelmény, hogy az uralkodónak nemcsak
trónolnia kell, de kormányoznia is? És Nyugaton vajon nem
Nagy Károly volt-e a valódi uralkodó? A konstantinápolyi
trón pedig üresen állt. Birtokosát kegyetlen és ádáz anyja
három évvel korábban elfogatta és megvakítatta, s a
császár belehalt a sebeibe. A császárnőt nem mindenki
ismerte el, s kiváltképp nem ismerték el a frankok, akiknek
ősi törvénye nem tette lehetővé, hogy asszonyokra szálljon
a hatalom, amíg élnek férfi követelők és jogosultak is.
Károlynak tehát jó esélyei voltak rá, hogy császári



méltóságra emelkedjen. Kétségtelenül ő volt Nyugaton s
talán az egész világon a legerősebb uralkodó. Amint arra
voltaképpeni főtanácsadója, Alcuin apát rámutatott,
Angliában kialakult egy rendszer, amelyben sok királyuk
közül a legerősebb és legsikeresebb megkapta a bretwalda
címet, s hűségi és engedelmességi esküt vett a többitől. Ezt
a császári gondolatot a Károly számára is érthető germán
fogalmakkal tálaló érvelést ismételte el az Alcuint képviselő
két szerzetes – a jelek szerint eredményesen. Károly
beleegyezett, hogy a Nyugat császára legyen, s még aznap
le is zajlottak a ceremóniák.
Két nappal később a hatalmas Szent Péter-bazilikában
Károly és vezérei a karácsonyt ünnepelték, s a pápa
ragaszkodott a római szertartáshoz, melynek során Károly
fejére helyezett egy koronát, aztán egyfajta császárimádó
gesztussal leborult előtte, a római tömeg pedig ütemesen
ordította a rituális üdvözlések monoton sorozatát. Károlyt
megdöbbentette ez a különös, keleti ízű beiktatás, amely
teljességgel idegen volt mindattól, amit az Alpokon túli,
germán világban megszokott. Gyanúsnak tartotta azt is,
hogy a koronát, amelyet saját erejéből és erejével érdemelt
ki, mint valamiféle ajándékot, Róma püspöke adja át neki.
Később kijelentette, hogy ha tudta volna, mi fog történni,
nem vett volna részt a Szent Péter-bazilikában megtartott
misén. Amikor néhány év múltán legidősebb fiát jelölte meg
örököséül, ragaszkodott hozzá, hogy ő maga koronázza
meg. A koronázás körüli nézeteltérések jól tükrözték a lépés
jelentése és jelentősége körüli tisztázatlanságokat, amelyek
visszhangját még évszázadokon át görgette az európai
történelem. A történészek még ma is vitatják Károly
megkoronázásának részleteit, s hogy a résztvevőknek
pontosan mit is jelentett a dolog. Tapogassuk ki az
egymásra ható események hosszú láncolatát, amely végül



az eseményhez és annak szerteágazó következményeihez
vezetett!
Közel négyszáz év telt el Ágostonnak az ostromlott
Hippóban bekövetkezett halála és Károly megkoronázása
között. Ezek az évszázadok meghatározó jelentőségűek
voltak a középkori Európa és a kereszténység mint
világközösség történetében. Constantinus megtérése által a
Római Birodalom és a keresztény egyház működő és
tevékeny partneri viszonyba került. Kettejük közül azonban,
mint régebbi intézmény, a birodalom kevesebbet – bizonyos
vonatkozásokban szinte semmit sem – változott; egyszerűen
csak államvallást cserélt. Az egyház ugyanakkor gyökeresen
átalakult. Hozzáidomult állami és birodalmi funkcióihoz,
világi formákat és viselkedésmódokat sajátított el, felvállalt
bizonyos világi felelősségeket, s a császár személyében
szert tett egy védelmezőre és vezetőre, akit befolyásolni
tudott ugyan, de közvetlenül irányítani nem.
Az egyházat tehát a római állammal kötött házasság
következtében szükségszerűen érintették azok a változások,
amelyek utóbbit legyőzték a 4–5. század során. A birodalom
voltaképpen két részre hasadt. A keleti részben a
hatalomnak sikerült fenntartania a kereskedelmi rendszert
és az aranyon alapuló, megbízható pénzt, ezáltal pedig
képes volt fizetni a hadsereget, és megvédelmezni a
határait. Az állam és az egyház Constantinusszal
megkezdődött integrációja odáig jutott, hogy többé már
nem lehetett őket szétválasztani; a Bizánci Birodalom
sajátos teokráciává vált, élén a császárral, aki a világi
hatalom gyakorlása mellett ellátott főpapi és „félisteni”
feladatokat is, az ortodox egyház pedig a spirituális funkciók
egyfajta minisztériuma lett. Ez a helyzet változatlan maradt
ezer éven át, míg a birodalmat a 15. század derekán le nem
rohanták az ottomán törökök.



A birodalom nyugati része a 4. század utolsó évtizedeire
elvesztette rendezett, a központi hatalom által irányított
és adóztatott – kereskedelmi rendszerét. A hatalom
adóbevételek hiányában képtelen volt fenntartani a szilárd
fizetőeszközt – illetve a hadsereget, tulajdonképpen hatalmi
vákuum keletkezett. 476 után már nem választottak nyugati
császárokat, s eltekintve egy rövid időszaktól a 6. század
közepén, amikor Konstantinápolynak sikerült visszaállítania
hatalmát Itáliában, Hispániában és Észak-Afrikában, a régi
birodalmi kormányzási rendszer működésképtelen volt a
Nyugaton. Bizánc erős hajóhaddal rendelkezett, s a késő 7.
századi arab-moszlim hódításig az egész Mediterráneum
vezető tengeri hatalma lett, amikor úgy határozott, hogy e
hatalom megszerzésére használja fel. Ellenőrzése alatt
tartotta tehát az Adriai-tengert, és Ravennától végig Itália
keleti partjain fenntartotta a maradék nyugati
kapcsolatokat. A pápa, mint Róma püspöke, egyfajta
birodalmi hercegként uralkodott, és ennek megfelelően adót
is fizetett. A Nyugat teljes egészében törzsi berendezkedésű
területté vált, ahol félbarbár királyságok egzisztáltak
szüntelenül változó határok között. Ebben a helyzetben a
nyugati egyház a római kultúra utolsó letéteményesének
helyzetében találta magát, s egyben az egyetlen
csatornáéban, amelyen át ez a kultúra Európa új
társadalmaihoz és intézményeihez eljuttatható. Nagyobb
kihívással nézett szembe tehát, mint Constantinus
megtérésének idején; lehetősége nyílt ab initio s egyben a
saját, keresztény képére és hasonlatosságára létrehozni a
társadalom világi szerkezetét. Egy, a törzsi szerveződésnél
alig magasabb rendű világban ő volt az egyetlen eszmékkel,
ideológiával, kidolgozott hierarchiával és fejlett kulturális
technológiával rendelkező, szervezett és nemzetek fölötti
tényező. Mindezen felül az Ágoston írásaiban – igen borús



és sötét színekkel – körvonalazottak alapján arról is volt
elképzelése, hogyan kell egy ilyen keresztény, földi
társadalomnak működnie.
E négy évszázad alatt tehát az egyház a civilizáció
hordozója és megőrzője volt, ahogyan kialakulásának
időszakában a hellenizmus kulturális-vallási gépezete vitte
át a római, univerzalista valóságba a keresztény judaizmust.
A latin egyház elévülhetetlen érdeme – és sikerének legfőbb
oka –, hogy hajóját egyetlen faji, földrajzi, társadalmi vagy
politikai összefüggéshez sem horgonyozta le. Hordozta
kialakulásának és fejlődésének jegyeit, de alapvetően
univerzalista volt, akár Pál egyháza: „Mindenkinek mindene
lettem, hogy mindenkit üdvözítsek.” Fontos azonban hogy a
szakadék mellett értékeljük a folyamatosság elemeit is
Szent Ágoston római világa és az azt követő keresztény
barbár világ között.
A nagy törzsi államszövetségek nem győzték le a
nyugati birodalmat, egyszerűen csak elfoglalták a területet,
ahonnan már eltűnt az egyesítő és egyben tartó
intézményes erő. Nem hirtelen katasztrófa volt, s nem is
katasztrófák sorozata. Gazdasági folyamat ment végbe;
nem katonai vagy politikai. A törzsek ügyes és gyakorlott
mesteremberei – ácsok, kertészek, kovácsok stb.
jövedelemért, jobb életlehetőségekért évszázadokon át a
birodalom központjai felé vándoroltak. Csatlakoztak a római
hadsereghez, egyénileg vagy – mint külön, önálló egységek
– csoportosan. Ez a népmozgás elfogadottá vált, sőt
intézményeseden; az 5. században még élénkülni is látszott,
és úgy tekintették, mint a benépesült és biztonságos római
területek felé irányuló bevándorlás egyik aspektusát. Az
érintettek azonban régóta kapcsolatban álltak a római
civilizációval. Vezetőik némelyike Róma szövetségese volt, a
legtöbbjük pedig keresztény – vagyis ariánus, minthogy a



nagy térítő, a gót Ulfilas, aki a 4. század közepén elhozta
népének az új hitet, ariánus volt. Ariánusok voltak az Észak
Afrikában letelepedett vandálok és a különböző gót törzsi
csoportosulások – Hispániában és Dél-Galliában a vizigótok
és Itáliában az osztrogótok is. Ez a tény hamar a legfőbb
különbséggé vált a „barbárok” és a rómaiak között, akik
Ágoston trinitárius doktrínájának voltak a hívei.
A törzsek népe nemcsak ariánus volt, de éhes is. A
legtöbbjük nem hadizsákmányt, hanem ennivalót keresett.
Rómában nem volt élelmiszer, amikor Alarik 410-ben
elfoglalta: az ellátás túlnyomó része Észak-Afrikából
érkezett. Ha a törzseknek lehetőségük nyílt pénzért
vásárolni vagy békés úton szerezni ennivalót, a legtöbb
esetben nem alkalmaztak erőszakot. Ugyanígy törekedtek
arra is, hogy földterületet szerezzenek. Galliából például
nem egy római földbirtokos elköltözött, s néhány esetben a
dolgok szabályos rendje szerint megvásárolták tőlük
tulajdonukat. Az elvándorló törzsbeliek száma viszonylag
alacsony volt, s általában megtartották a fennálló birtoklási
viszonyokat. Így például a dél-galliai gót helységnevek
elsősorban nem földrajzi, hanem személyes jellegűek, s ez a
magasfokú kulturális kontinuitásra utal. A betelepülők még a
helyi nyelvet is átvették, a francia, az olasz és a spanyol
közötti különbségek régen kialakultak, már a „barbárok
korszaka” előtt. A gótok és a vandálok képtelenek voltak és
valószínűleg nem is igen szándékoztak ellenállni a
romanizáció nyomásának; a latin és újlatin nyelvek váltak a
második és az elkövetkező nemzedékek anyanyelveivé.
A közeg tehát, amelyben az egyház találta magát,
semmiképpen sem volt ellenségesnek nevezhető. Az
ariánusok senkit sem zaklattak, toleranciával viseltettek az
ortodox keresztények iránt, ahogy nem háborgatták a
zsidókat és az egyéb szekták híveit sem. Egyfajta összhang



alakult ki az egyház és a „barbárok” között. A romanizált
városok a gótokban sokszor szabadítóikat látták a
Ravennában székelő császári adószedők zaklatásaitól, a
gótok pedig számos vonatkozásban tisztelték a római
civilizációt. A városokban a püspökök a stabilitás és a helyi
vezetés természetes tényezői voltak, úgy tekintették őket,
mint a múlt értékeinek, a közigazgatás folyamatosságának,
a rend és béke római hagyományainak letéteményeseit
mindezek a gótok szemében is értékeknek számítottak.
Természetesen voltak összetűzések, egyes katolikus római
városokat el is pusztítottak – az egyik tragikus példa
Aquileia. A legtöbb azonban fennmaradt, s bennük továbbra
is a katolikus püspök volt a legfőbb, a döntéshozó személy.
Ő szervezte a város védelmét, irányította a gazdaságot,
felügyelte az igazságszolgáltatást, s tárgyalt a többi város
uraival. Kik voltak ezek a püspökök? Természetesen főleg a
régi római uralkodó osztály tagjai. Az arisztokrata,
földbirtokos vagy hivatalviselő római családok a 4. századtól
kezdve s talán már korábban is bekerültek az egyház felső
rétegeibe. A folyamat folytatódott az 5. században; Itália és
Gallia posztrómai püspökkara lényegében a felső osztályhoz
tartozott. Ágoston barátja, Paulinus például egy gazdag
bordeaux-i családból származott; először consul, majd
huszonnégy éves korában – Campania kormányzója lett.
Eladta aquitaniai örökségét, s később Nola püspökévé
szentelték – ekkor komoly szerepet vállalt Alarik
visszaverésében is. Egy másik példa Eucherius, akit 434-ben
szenteltek Lyon püspökévé – korábban senator volt. Sidonius
Apollinaris, 470-től Clermont püspöke gazdag nagybirtokos
volt; az egyik császár veje, előzőleg városi prefektus és a
senatus elnöke. A római állam a püspökségeken keresztül
átörökítette barbár utódaira a közigazgatást és egy egyesítő
erőt, amely segített egyben tartani a városi civilizáció



maradékait. Egyes esetekben a püspökök szervezték a
„polgári” ellenállást a „támadókkal” szemben, gyakoribb
volt azonban, hogy tárgyalásba bocsátkoztak velük, s idővel
inkább tanácsokkal látták el őket. Az ariánusok, legalábbis a
gótok és a vandálok, képtelenek voltak hasonló tekintélyű
és hatékonyságú püspökségek létrehozására, Ez volt az
egyik oka annak, hogy Nyugaton az ortodox kereszténység
idővel „megtéríthette” az ariánus törzseket; a folyamat az 5.
században kezdődött, és tartott a következő két évszázadon
át. Az ortodox kereszténység ezzel majdnem párhuzamosan
kezdett terjedni a teljesen pogány északi törzsek, az észak
franciaországi frankok és kelet-franciaországi burgundok
között. A frankok keresztény hitre térítése a 6. század első
évtizedeiben kezdődött meg; a gótok ebben az időben még
jórészt ariánusok. A püspök-uralkodó lazán kapcsolódott az
internacionális rendszerhez, amely tekintélyt és hátteret
biztosított, de egyértelműen és hatékonyan már csak
illetékességének szűk határai között cselekedhetett; ebben
a helyzetben, a kultúrák és társadalmak átalakulásának
korszakában az ideális „intézmény” egy hatásos
személyiség volt, egy kvázi-birodalmi tisztviselő, aki a kellő
pompával veszi körül magát, s áthidalja a szakadékot a
világi és a szellemi tartományok között.
Az egyház tehát megőrizte a városokat – vagyis azokat,
amelyek megmaradtak püspökségeknek, illetve azokká
váltak az idők folyamán. Ez különösen igaz volt azokra a
városokra, amelyek – összhangban a római gyakorlattal
egyben törzsi központok is voltak. Nyugat-Európa hatalmas
területein a püspökségek működése biztosította a városi
létforma fennmaradását. Egy-egy város fejlődését,
felvirágzását vagy hanyatlását sokszor a püspöki székhely
költözése határozta meg (Maastricht és Liège is így
keletkezett). Ebben az időben – és még egy jó darabig – a



városi katedrálisok voltak az egyházmegyék egyedüli
templomai, s a püspök volt a városok első és szinte mindig a
legbefolyásosabb elöljárója. Csak ő végezhette a
keresztelési szertartásokat – az első keresztelőkápolnákat
minden esetben a katedrálisokban alakították ki. Itt voltak
ezenfelül az ereklyék is, amelyek mágnesként vonzották az
embereket. Nyugaton a Merovingok korában, a 6. század
elején kezdődtek meg a zarándoklatok, aminek
következtében a püspöki városok mint kultikus vagy
állomáshelyek jelentősége ugrásszerűen megnövekedett. Az
5–6. században szándékosan a városfalakra s általában az
erődítés részeként építették a katedrálisokat. A püspöknek
bizonyára akadt dolga a helyi véderővel – általában ő volt a
főparancsnokuk is egyes városokban, például Angers-ben
hivatalosan a defensor civitatis cím illette meg. A valamely
keresztény kultuszhoz kapcsolódó városok rendszerint
megerősödtek, megnövekedtek. A városfalakon kívül
eltemetett „szentek” síremlékei körül keresztény „falvak”
alakultak ki, és hamarosan megépültek a kolostorok. E két
képlet vált a későbbi burgok magjává, majd a városok
terjeszkedése felgyorsult, s körülöttük új védfalakat kellett
építeni. Ez történt Párizs, Tours, Reims, Metz, Rouen, Le
Mans, Poitiers, Châlons és sok más város esetében.
Megesett, hogy maguk a kolostorok lettek új városok
magvai. Különböző módokon tehát, de a püspökségek
védelmezték, őrizték meg és erősítették a városokat,
amelyek viszont növelték a püspökségek erejét és
befolyását, ezáltal pedig a vallásét is, amelynek ők lettek a
támpillérei.
A legelső természetesen Róma püspöke volt, ahogy
Róma volt a városok legnagyobbika is. Az 5. század elején
már nyolc hídon lehetett átmenni a Tiberisen, a városban
tizennégy vízvezeték volt, négyezer szobor, 1797



magánpalota, 46 602 insula (lakótömb) és huszonnégy
templom, tucatnál is több nagyszerű közkönyvtár, és
magánkézben még jó néhány tucat. Ez a hatalmas város a
római központi államigazgatás megszűnését gazdasági
hanyatlása ellenére katasztrófa nélkül élte túl. A barbárok
nem fosztották ki Rómát. Rutilius Namatianus, a késő 5.
századi költő így szólította meg a rómaiakat: „Ami valaha
egy világ volt, abból mára csak egy várost hagytatok.” Az ő
korában a város még sértetlen volt; olyan, mint 500 körül,
amikor Fulgentius afrikai szerzetes, Ruspe későbbi püspöke
ott jártakor a következőket írta: „Milyen csodálatos lehet a
mennyei Jeruzsálem, ha ez a földi város ily fenséges
maradhatott!” Róma romlása a 6. század derekán
kezdődött, amikor több ízben is megostromolták és
kifosztották, Justinianus császár arra irányuló
próbálkozásainak idején, hogy ismét a Bizánci Birodalomhoz
kapcsolja Itáliát. A régi épületek teljes pusztulása végül 663
ban következett be, amikor II. Konstans császár utoljára tett
látogatást a városban, és begyűjtette nemcsak a még
megmaradt ércszobrokat, de a házak és épületek bronz és
ólom tetőlemezeit s a kőfalakat erősítő kapcsokat és
kötőelemeket is – hogy mindet beolvasszák, és az ércből
fegyvereket készítsenek. A klasszikus Róma lerombolása
Bizánc és nem a barbárok műve volt, mindazonáltal
jelentősen késleltette a város új korszakának hajnalát s azt,
hogy a kereszténység fellegvára, a nyugati, latin világ
sarkcsillaga legyen.
Általában tehát: a keresztény püspökök hidalták át a
szakadékot a régi, római világ és a lassan kialakuló „sötét”
középkor között, s a folyamatban Róma püspökének
kiemelkedő szerepe volt. I. Leó pápa például 452-ben
tárgyalt Attilával, és elérte, hogy a hun hadak
visszavonuljanak Közép-Európa felé. Róma püspökei



nemzedékről nemzedékre szilárdan tartották a várost,
annak környezetét és egész Itáliára kiterjedő befolyásukat.
Élveztek néhány gyakorlati előnyt is: a nagy gonddal kezelt
kiterjedt földbirtokok lehetővé tették, hogy – ha
szükségesnek vagy kívánatosnak tűnt – továbbra is ingyen
osszanak élelmiszert; ez a kései birodalom egyik
legfontosabb funkciója volt. A 4. századtól kezdve
rendelkeztek a római modellen alapuló közigazgatási
gépezettel, könyvtárral és levéltárral is. Róma püspökének
tulajdonképpen rendelkezésére álltak egy viszonylag fejlett
kormányzat alapelemei. Megvolt hozzá a szükséges
személyi állomány is. A legbefolyásosabb római családok
például az Anciusok vagy a Simmachiusok – fennmaradtak;
a társadalom felső rétege a maga tekintélyével és
hagyományaival nemcsak Rómának adott püspököket, de
számos itáliai székhelynek is, amelyeket ennélfogva úgy
tekintettek, mint a város valamiféle alárendeltjeit. Ahogy
valaha a római felső osztály az állami pogányságot
képviselte, most a kereszténységgel azonosult. A
legnagyobb családok sajátjaiknak nyilvánították a korai
szenteket, az Anicik az 5. század elején élt Szent Malaniát, a
Turcik pedig Szent Mariust – azzal a sajátságos indokkal,
hogy egyik ősük ítélte halálra őt. Nem egy vagyonos család
összekötötte jövőjét az egyházéval, amikor birtokait
átengedte az egyházi alapítványokba, amelyek azután az ő
utódaik kezelésébe kerültek – a családi birtokok tehát jóval
nagyobb biztonságba kerültek, és elkerülték az adóztatást.
Ezek a családok később természetesen megkísérelték
befolyásolni a pápaságot, ahogy megkísérelte a Kelet is,
Konstantinápolyból nyújtogatva messzire érő csápjait. A
pápaság a maga részéről keményen küzdött, hogy e
kíméletlen világban megőrizhesse a függetlenségét, és



kiterjessze eszmei és jogi fennhatóságát a
szétforgácsolódott egyház törmelékei felé.
A „sötét” középkor római püspökeinek történetébe
bepillantás csak ritkán kínálkozik. I. Gelasius, aki 492 és 496
között töltötte be a hivatalt, az adminisztrációnak és a
színtiszta, kitartó bürokráciának a hatalom működésében
való fontosságáról beszél. Gelasius két elődje mellett is
titkároskodott, igazi irodakukac volt, s „még pápaként is
legszívesebben saját kezűleg írta meg a szükséges
dokumentumokat”. Ez utóbbi megjegyzést Dionysius
Exiguusnak köszönhetjük, akit Gelasius kulcspozícióba emelt
maga mellé, azzal a megbízatással, hogy a káoszban rendet
teremtsen. Dionysius találta ki a Nyugaton máig használt
dátumozási módszert, nevezetesen hogy Krisztus
születésétől számláljuk az éveket, s a húsvét dátumára is
pontos számítást adott. Gelasiusszal együtt átvizsgálták az
egyház hosszú szent- és mártírlistáit, kiszűrték a jogtalan
vagy hamis igényeket és indoklásokat – ezek közül többet a
vezető római családok támasztottak és hoztak elő, azok,
akik a pápa tekintélyére és hatalmára nézve sem voltak
egészen veszélytelenek és megalkottak egy mértékadó,
hiteles naptárat. Rendszerezték a nyugati szinódusok
határozatait, a listához – latin fordításban – hozzávették a
Kelet fontos döntéseit is, s ekképpen egy corpusban,
összevontan jelenítették meg a nyugati és a keleti egyházi
tanítást. Az a tény, hogy a római püspökség a szentek
pontos és megbízható listájával, tudományosan
megalapozott naptárral és kalendáriummal rendelkezett,
valamint hivatkozási háttérrel és forrásmegjelöléssel minden
olyan kérdést illetően, ami kapcsolatban lehet az egyház
tanításával, óriási előnyt jelentett minden nyugati
püspökséggel szemben, s ezek egyre kevésbé azért
függesztették tekintetüket Rómára, mert tisztelték Szent



Pétert és az ő sírhelyét, hanem azért, mert Róma ismerte a
válaszokat... Kihez is fordulhattak volna máshová?
A bürokrácia egyformán szolgálta az egyházi és a
gazdasági célokat. Gelasiusnak teljes listája volt nemcsak az
egyházi dokumentumokról, hanem a szentszék birtokairól és
jövedelmeiről is. A jelen és jövendő zivataros
évszázadoknak ő adta át a hatékony, római közigazgatás
ismeretét és módszereit. A 6. század végén aztán ismét
felvillan egy kép: a főszereplő ezúttal I. Gergely, Róma
püspöke. A későbbi korok a Nagy jelzővel illetik, a jelek
szerint azonban életében s halála után még sokáig nem volt
túlságosan népszerű. Szinte bizonyosan az Anici család
tagja volt. Nagyatyja, III. Félix, Gelasius elődje volt, atyja,
Giordano pedig jómódú ügyvéd, a püspöki vagyon kezelője.
Gergely 450 körül született, és harminchárom éves korában
már a város prefektusa lett. Később örökségének egy részét
egy családi kolostorba fektette, amelyet szülei háza körül, a
Monte Caeliuson építtetett. Feltehetően azért lett 590-ben,
Róma rettenetes katasztrófáinak idején pápa, mert nála jobb
éppen nem akadt – ebben az időben diakónus volt. Bizánc
végül is feladta Itália visszaszerzésére irányuló
próbálkozásait. A longobárdok ekkor már kezükben tartották
az északi vidékeket, és Róma püspökei lehetséges
védelmezőiknek tekintették a frankokat. Róma és a
püspökség komoly megpróbáltatásokat szenvedett el a
justinianusi háborúk idején és után a késő 5. században a
pápa Picenum tartományból származó jövedelme 2160
solidus volt, 556-ban mindössze 500 vagy még ennél is
kevesebb. Még nem volt olyan régen a város longobárd
ostroma, Gergely hivatalba lépésének évében pedig az árvíz
és a pestis is pusztított.
Akárcsak Gelasius, Gergely is elődjének titkára volt.
Kétségtelenül hatalmas szellemű férfi volt, de legelemibb



tehetsége és érdeklődése az adminisztráció felé irányult.
Gelasiushoz hasonlóan ő is kemény volt, és könyörtelen. Egy
sikeres pápának abban az időben ilyennek is kellett lennie;
utódát, Sabinianust hevesen gyűlölték, mert nem volt
hajlandó ingyengabonát osztani a pápai raktárakból
temetésén a tömeg gúnyolta és átkozta őt. Egyetlen kortárs
sem említette, hogy Gergely kegyes, jámbor életet élt volna.
A pápák az idő tájt már vezetett életrajzai sem tesznek róla
említést; csupán egy János diakónus által régebbi források
és szájhagyomány alapján összeállított, 9. századi
beszámolóval rendelkezünk. A később elpusztult, többé
kevésbé kortárs freskókon talált ábrázolásokra támaszkodva
állítja, hogy Gergely középmagas, kopasz, jókora fejű,
világosbarna szemű és vékony, ívelt szemöldökű férfi volt,
sasorrú, duzzadt, vörös ajkú, kreol bőrű – idősebb korában
gyakran és könnyen elvörösödött. Szent Pálhoz hasonlóan ő
sem volt különösebben karizmatikus személyiség; olykor azt
mondogatta magáról, hogy „majom, akinek oroszlánt kell
játszania”. Gyakran panaszkodott gyenge egészségére,
rossz emésztésére, köszvényére és maláriarohamaira,
amelyeket alexandriai recinával orvosolgatott – ám mint sok
más, beteges és törékeny egyházi férfiúnak, neki is
hatalmas akaratereje és józan, gyakorlatias észjárása volt. A
sötét középkorban is születhetett és uralkodhatott volna,
amikor az egyház nem engedhette meg magának az
affektálást, mellébeszélést, és szigorúan csakis a lényegre
kellett koncentrálnia. Szorgalmas szerzetesekkel vette körül
magát. Úgy vélte, hogy a jövő az Alpoktól északra
„felemelkedő népeké”; Róma püspökének az a feladata,
hogy e kereszténység felé vezesse és az egyházba
integrálja őket. Nem sok haszna lett volna a birodalom
siratásának. „A sas – írta – megkopaszodott, és elhullatta a
tollait. Hol a senatus? Hol vannak a nagyszerű, régi



rómaiak? Sehol.” Értelmetlen volt bármilyen hitelvi
finomkodás. Ahogy közvetlen utóda fogalmazott: a kor
konstantinápolyi divatját követve Krisztus szándékairól
vitatkozni a grammatikusoknak s nem tevékeny egyházi
férfiaknak való, a filozófia pedig a vartyogó békáknak.
Gergely az elemi, evangéliumi vallást hirdette, elhagyva
minden klasszikus bonyolultságot és eleganciát, és elküldte
szerzeteseit, hogy ugyanezt tanítsák a vad és goromba,
germán nyelvű harcosoknak, akik hosszúra növesztették a
hajukat, és izmos karjukban ott rejtőzött a jövő.
Mindeközben ő maga arra összpontosította figyelmét,
hogy Itália egyházi közigazgatásának céljaira a pápaságban
felhalmozza a szükséges vagyont. Kifejlesztette az adakozás
rendszerét, ami mindig is a keresztény egyház jellegzetes
vonása volt. Pénzalapokat hozott létre a vízvezetékek
karbantartására. Komoly időt és energiát fektetett olyan
ügyek szervezésébe és intézésébe, mint a lótenyésztés, a
marhamészárszékek, a hagyatékok kezelése, az
elszámolások pontossága, a lakbérek mértéke és a
haszonbérlet ára. Közvetlenül részt vett az Itália-szerte,
valamint Észak-Afrikában, Szardínián és Szicíliában fekvő
birtokok igazgatásában. A parasztoktól adót szedett a
házasságkötések és az örökösödés után, és évente három
alkalommal földadót is fizettetett. A pápai adminisztráció
minden tisztviselőjének papnak, de legalábbis tonzúrásnak
kellett lennie. A rendszert voltaképpen nem Gergely hozta
létre, de hallatlan mértékben kiterjesztette és
megerősítette. Ő már mintegy készen kapta a római klérust;
a kialakult kasztendszert és a ruházatot. Fehér szegélyű
nyeregtakarót – mappulát – használtak; sarkatlan, fekete
sarut (campagi), és fehér harisnyát (udone) – mind-mind a
birodalmi senatus és a magistratus öröksége volt. A papság
tehát követte a régi birodalmat, s nemcsak a funkciók, de a



formák, a külsőségek tekintetében is. A római klérus ekkorra
már rangon alapuló testületekbe szerveződött. Gergely
kiterjesztette ezek működését a régiókra és provinciákra is;
azokra a világi jogászokra és defensorokra, akik a pápai
városok és birtokok ügyeit intézték. A főjegyzőből lateráni
kancellár lett; ő dolgozta ki a pápai levelezés szabályszerű
formáit; így Gergely idejében a pápai scrinium már hatalmas
és bonyolult bürokratikus gépezetként működött. A bíboros
presbiterek és bíboros-diakónusok biztosan emelkedtek a
magasabb rangok felé. A középkori pápaság adminisztrációs
rendszerének minden vonása, szerveződése és
mechanizmusa készen állt.
Láttuk, hogy a Róma vezető püspöke által irányított
püspöki kar hatékony intézményhálózattal rendelkezett,
amely által képes volt a római világ eszméit és
szabályrendszerét a barbár Európa születőben lévő új
világának átörökíteni. Mik is voltak pontosan ezek az
eszmék és szabályrendszerek? A legfontosabbak a törvény
fogalmát és alkalmazását érintették. A szigorú törvényesség
a Római Birodalom egyik legnagyobb erőssége volt, és ez az
erő akkor sem csökkent – sőt bizonyos tekintetben még
erősödött is –, amikor hanyatlásnak indult a katonai
hatalom. A 4. században a törvényalkotó folyamatnak az
egyház is mindinkább résztvevője lett. Az első nagy
törvénygyűjtemény – Theodosius 5. század közepén
keletkezett törvénykönyve – az egyház műve volt.
Természetesen nem volt éles különbség egyházi és világi
törvények között; az egyik érvényesítésekor az egyház
automatikusan alkalmazta és tudatosította a másikat is.
529-ben ismét kodifikálták a császári törvényeket, 533-ban
kommentárokkal (digesta, pandecta) egészítették ki,
valamint új törvényekkel is (novellae), s ezek egésze alkotta
végül a Corpus Juris Civilist, a justinianusi polgári jogot,



amelyhez a pápaság hozzátette a saját kánonjogának
kivonatát. A kora középkorban tehát az egyház hatalmas és
finoman kidolgozott, írott törvényrendszerrel rendelkezett,
amelyet – amikor és ahogyan lehetséges volt – átvitt a
barbár világba is, illetve fejlesztett saját közigazgatási
céljaira.
Közvetlenebb és nagyobb jelentőségű volt azonban a
kodifikáció hagyománya, amelyet a császári törvénykönyvek
teremtettek, s amelyet az egyház is felhasznált újfajta
céljaira. Mint a pogány társadalmaknak, a törzsi
szövetségeknek is megvolt a maguk ősi – nem írott, hanem
a közemlékezetben elevenen élő – szokásjogrendszere,
amely a változó körülményekhez és szükségletekhez lassan,
de folyamatosan alkalmazkodott. Amikor az egyház ezekkel
a barbár társadalmakkal kapcsolatba került, és rávette őket,
hogy fogadják el a keresztséget, illetve – az ariánusok
esetében – a Rómával való teljes közösséget, a püspökök
szinte azonnal lépéseket tettek, hogy a fennálló pogány
törvényekkel kapcsolatba hozzák a keresztény
jogszokásokat. Erre már az első időktől kezdve szükség volt,
hogy az egyház térítő tevékenységének háborítatlansága
biztosítva legyen. Az intézkedések a szokásjog írásba
foglalásának, fejezetekre osztásának formáját öltötték, s
közben hozzáfűzték a keresztény célokat szolgáló ad hoc
kiegészítéseket. A térítő püspökök a törzsek véneivel együtt
átvizsgálták a szokásokat, leírták őket, felolvasták a
királynak, majd az egészet átfogalmazták és újraírták az ő
helyreigazításával és javításaival.
A folyamat gyakran közvetlenül követte a térítéseket.
Így például Angliában, amikor a Nagy Gergely által 597-ben
indított misszió elérte Kentet, a 616-ig eltelt időben – ekkor
halt meg Aethelbert, Kent királya és Anglia bretwaldája
kilencven törvényből álló törvénykönyvet foglaltak írásba és



léptettek érvénybe. Noha a szöveg érinti a kereszténység
fogalomkörét, kifejezetten keresztény részlet alig található
benne, a nyelve pedig óangol – A legeslegelső fennmaradt
germán nyelvemlék. A fejlődés igen korai szakaszában
vagyunk. Rendkívül valószínű, hogy ebben az időben
illetve már korábban – más germán nyelvű törvénykönyvek
is keletkeztek, az egyház közreműködésével és
iránymutatásával s alapvetően kereszténység előtti
tartalommal. A germán nyelveket később a legtöbb esetben
(Anglia kivételével) a latin váltotta fel, s mind nagyobb
jelentőségre emelkedtek a keresztény elemek. Az egyház a
6. században már jórészt kodifikálta a frank szokásjogot. A
Lex Salica – ezen a néven vált ismertté – 9. századi
formájában maradt ránk egy 8. századból származó
bevezetővel, ám eredetileg egy, a hittérítők által
tanulmányozás, megvitatás és okulás céljaira összeállított,
ennélfogva természetesen latin nyelven rögzített
szokásjoggyűjteményen alapult. Az ismételt változtatások,
korrekciók során lassan ez lett a frank társadalmak írott
törvényeinek foglalata. Itáliában az egyház 643-ban, Rothari
királyságának idején állította össze a később Rothari
ediktumnak elnevezett szokásjoggyűjteményt. A szöveget
nem longobárd, hanem latin nyelven rögzítették; 388
fejezetet, illetve címet tartalmaz, valamint a longobárd
királyok felsorolását, illetve egy bevezetőt. Utóbbiban
olvasható, hogy a király úgy határozott: korrigálja a
törvényeket – módosít, hozzáad, s ahol jónak látja, töröl. Az
utolsó mondat teljes egészében Justinianus hetedik
törvényéből való átvétel. Ebben a törvénykönyvben már
nemcsak római elemek, de római törvények egyértelmű
átvételei is megtalálhatók. Rothari ariánus volt, udvarába
azonban nyilvánvalóan beszűrődtek a katolikus papság
tagjai, s törvénykönyve világosan mutatja, hogy a



keresztény befolyás határozta meg politikai és jogi
gondolkodásának mozgásterét.
Ezekben a törvénykönyvekben és a mögöttük örvénylő
kulturális kölcsönhatás egész forgatagában jól látható,
ahogy az egyház mindinkább kiterjesztette befolyását az új
germán társadalmak legmeghatározóbb és legérzékenyebb
területére, a törvénykezés alapvető folyamataira. A térítő
papság az írott jog lassú átformálásával szinte észrevétlenül
keresztényiesítette ezeket a társadalmakat. A kereszténység
most először nem külső kényszerrel nyert tért, hanem
beszűrődött a szokásokba, a mindennapok joggyakorlatába,
s éppen egy olyan fejlődési periódusban, amikor igen gyors
átalakulásokon ment át a társadalmi alapszerkezet.
Bizonyos vonatkozásban természetesen erős érdekközösség
állt fenn: mind az egyház, mind pedig a germán törzsek igen
nagyra értékelték a családot – ebben a tekintetben a
kereszténységnek sokkal több köze volt a frankokhoz, mint a
római társadalomhoz. A törvénykönyvekben jól tükröződik
ez a kötelék. Más téren már voltak különbségek – a germán
társadalomban komoly szerepe volt a vérbosszú
intézményének; ennek szerteágazó szálai s a vele járó
pusztítás a közösség mindennapjaira is rányomták a
bélyegüket. Az egyház súlyt helyezett rá, hogy kiirtsa ezt a
szokást; a törvény meghatározta és következetesen ki is
szabta a megfelelő büntetéseket. A korai
törvénykönyvekben jól követhetők a társadalom és az
egyház között az ebben és más vonatkozásokban is létrejött
kompromisszumok, ahogy utóbbi finom lassúsággal, inkább
a törvények segítségével, semmint konfrontációval
irányította a közösségeket a kívánatos állapot felé.
Az egyháznak megvolt ezenkívül a saját, külön
törvényhozó rendszere; a püspöki szinódus vagy zsinat is.
Ez az intézmény az új királyságokban már egészen korán



meghonosodott. Az első ismert frankhoni zsinatot 511-ben
tartották Orléans-ban – nem világos, hogy a világi tényezők
milyen arányban vettek benne részt. A zsinatok az
egyértelműen egyházi kérdéseken kívül általános népjóléti
problémákkal is foglalkoztak. Az 567-es tours-i zsinat az
egész közösségre kiterjesztette a szegényekért való
felelősséget, amely a lerovandó tizedben nyert
megalapozást. 585-ben Maconban mindenkinek elrendelték,
hogy a püspöki kincstárba fizesse be a tizedet, amely
ekképpen egyfajta, a szegények javát szolgáló adóbevétellé
vált. Ezenfelül: ekkor kerültek első alkalommal szóba a
szegényházak, amelyeket a székesegyházakhoz vagy a
püspökségi épületekhez csatlakoztatva kívántak létrehozni.
Az egyház tehát egyre központibb szerepet játszott azáltal,
hogy új, kormányzati feladatokat látott el, vélhetőleg a
király irányításával és felügyeletével – ő elnökölt egyébként
ezeken a törvényalkotó gyűléseken is. Valamivel többet
tudunk a vizigót Hispániában tartott hasonló
rendezvényekről, amelyek a kormányzás fontos
mozzanataivá váltak azután, hogy az ariánus Reccared
király 587-ben katolizált. A gyűlésekre az ő fővárosában,
Toledóban került sor; püspökök és más egyházi férfiak
találkoztak főnemesekkel és udvari tisztségviselőkkel
legtöbbször a király elnöklete alatt. A jelenlévők túlnyomó
része az egyház képviselője volt, de megtárgyalták a világi
ügyeket is, s a püspökök mellett a földbirtokos nagyurak is
pecsétjükkel látták el a határozatokat. Tulajdonképpen akár
parlamentekről is beszélhetünk. Vagyis az európai
királyságokban az egyház már a legkorábbi időktől kezdve
nemcsak a kormányzat része volt, hanem a törvényhozási
folyamatokat is hatékonyan alakította – sőt: éppen ő tette
lehetővé és támogatta a különböző újításokat. Ezekben a
primitív, konzervatív, a pogányságból épp csak hogy kinőtt



társadalmakban a kereszténység jelentette és képviselte a
haladást, a jövőt.
A barbár népek szemében az egyház a jövővel vált
egylényegűvé, ám ugyanez az egyház volt egyben a múlt
őrzője és értelmezője is. A törzseknek megvoltak a maguk
hagyományos, íratlan legendáriumai, amelyek írásba
foglalásakor a keresztény írástudók óhatatlanul
érvényesítettek bizonyos keresztény színezetet, még ha a
legtöbb esetben csak igen felületesen is. Fontosabb
azonban, hogy az egyház a kezdetektől fogva szilárdan
kezében tartotta a történelem feljegyzésének
monopóliumát; a középkori társadalmakban elért hallatlan
sikere is jelentős részben ennek volt köszönhető. A
kereszténység mindenekelőtt „a könyv vallása” volt, tehát
történelmi vallás. Azt tanította, hogy bizonyos dolgok
megtörténtek, bizonyos dolgok pedig be fognak következni.
Előbbi a Szentírás formáját öltött feljegyzések világa, utóbbi
pedig a különböző forrásokból – s itt az egyház tekintélye
igen komoly szerephez jutott – származó próféciáké,
jövendöléseké. A történelem helyes tanítása és
magyarázata tehát az egyház evangelizációs feladatának,
küldetésének meghatározó fontosságú része volt, ő pedig
megfelelően fel is volt készülve a feladatra, hiszen kettős
hagyományokból – az Ószövetség történelmi stílusából és a
jóval kifinomultabb római történetírók műveiből – is
meríthetett. A keresztény írók e technikák alkalmazásával a
törzsi közösségek kollektív, ősi emlékezetéből
összeállíthatták azokat a nemzeti eredettörténeteket,
amelyekben már a kereszténység játszott meghatározó
szerepet, és hangsúlyozhatták azokat a pontokat, ahol az
egyes népek a primitív, barbár – és erkölcsileg kifogásolható
– állapotból átléptek a civilizált létezésbe, s méltóakká
váltak a megváltásra. A törzsi történelmet tehát nemcsak



olyanná igazították, hogy megfeleljen a keresztény élet
jelenbeli elvárásainak, de szoros összefüggésbe hozták a
keresztény megváltási mechanizmussal is.
Ennek a jelen formálásának céljait szem előtt tartó,
„konstruktív” történetírásnak jó példája a frankok története,
amelyet a 6. század második felében állított össze Gergely
573-tól Tours püspöke. Gergely déli, gall-római arisztokrata
családból származott, feltehetően azok egyikéből, amelyek
a püspökség intézményein keresztül „átvitték” a törzsi
világba a római civilizáció elemeit. A frankok közvetlenül a
katolikus hitre tértek át, ennélfogva az ortodoxia és a 6.
század második felében maga a pápaság természetes
szövetségeseiül kínálkoztak az arianizmussal szemben.
Gergelynek nem álltak rendelkezésére írott szövegek,
amelyek alapján dolgozhatott volna, csak frank eredetű
mítoszváltozatok. A frankokat Gallia megmentőinek tartotta,
s így felhatalmazva érezte magát arra, hogy a
kereszténység és az egység (e kettőt szoros kapcsolatban
látta) felé mutató, hasznos és célravezető folyamatként
ábrázolja őstörténetüket; ennek érdekében például kissé
„antedatálta” Clovis, az első frank király keresztény hitre
térését (ami a valóságban 503 körül történt meg), hogy
hódításait már e lépés eredményeként állíthassa be. Azt
állította, hogy Clovis még Tours-ban fogadta Anasztasziosz
császár követét, aki urának ajándékaként consuli címmel
ruházta fel – „és attól a naptól fogva Augustus consuljaként
tisztelték őt”. Kitűnő példa ez arra, hogyan ad az egyház és
a kereszténység segítségével és felhasználásával
visszamenőlegesen – a keresztény történetíró a barbár
uralkodóháznak egyfajta császári pedigrét, hivatalos
legitimitást.
Valamivel később a 775-ben Paviában született
Diakónus Pál írta meg a longobárdok történetét: időzött a



longobárd udvarban és Nagy Károlynál is. A történet akkor
kezdődik, amikor a törzs útnak indul a Balti-tengertől, és
Liutprand király 744-ben bekövetkezett halálával ér véget. A
lényeg nem a longobárdok, hanem a katolicizmus története;
a könyv római tükröt tart a longobárd olvasó elé. A
törzseknek nem volt írott történelmük. Ez volt a civilizáció
jutalma és ára is; a történetírás és -olvasás mestersége
római volt, ennélfogva egy longobárd történelmi
összefüggésben csakis rómainak fogalmazhatta és
tételezhette magát, s ha katolikus volt, rómainak is kellett
lennie. E történetek kétszeres azonosulási folyamatot
tételeztek fel és segítettek elő; a kereszténységét Rómával,
Rómáét pedig a civilizációval. Ebben a keretben könnyen
elhelyezhető volt a törzsi ősök dicső tetteire való büszke és
hazafias emlékezés. A keresztényiesített legendák rendkívül
népszerűek voltak, és mint az önismeret és
önazonosságtudat fő forrásai, háttérbe szorították a pogány
költészetet – számos kéziratos változatuk fennmaradt. Egyik
legértékesebb darabjuk, a Beda Venerabilis-féle Historia
ecclesiastica gentis Anglorum, egy vagy két nemzedékkel
Diakónus Pál longobárd krónikája előtt keletkezett. Beda
túlságosan is jó történetíró volt ahhoz, hogy keresztény
szájíz szerint torzítsa el a történetet. Könyve tehát nem
nemzeti történelem, hanem a kereszténység Angliába
érkezéséről s az angol egyház ezt követő fejlődéséről szóló,
korrekt és őszinte beszámoló. Az összhatás azonban
merőben más. Bizonyos értelemben még sikeresebben és
hatékonyabban hangsúlyozza a kereszténység
térhódításának jelentőségét, amikor rámutat, hogy az angol
nép és az angol egyház sorsa a megtérés pillanatától
kezdve azonos. Ugyanez a végkövetkeztetés rejlik a Res
Gestae Saxoniae-ben; Szászország és Frankónia hercegeinek
történetében, amelyet Widukind írt, egy corveyi szerzetes.



Munkáját I. Ottó leányának, Matildának, a Harz-hegységben
fekvő Quidlinburg apátnőjének ajánlotta, s az egész művet
Ottó első szász fejedelemmé való koronázásának fénye
hatotta át. A szász törzsek története ezúttal is keresztény
sikersztoriként rajzolódik ki az olvasó előtt.
A törzsi történetek összessége csupán az egyik, noha
hosszú időn át a legfontosabb alapeleme annak a nagy,
átfogó szemléletnek, amellyel a kereszténység a múlt nagy,
teljes látképét közelítette meg. A keresztény szerzetesek
megírták a szentek élettörténeteit is – keletről vett modellek
alapján, amelyek abban az időben mintegy prototípusul
szolgáltak a frank, lombard, szász és angol szentek és
nevezetes püspökök történeteihez. A 9. század elejéről már
ismeretesek világi életrajzok is, például Einhard remek
beszámolója Nagy Károly életéről – a modell itt Suetonius
volt, a mű atmoszférája és erkölcsi tanulságai azonban már
keresztények, s aligha húzható éles válaszvonal a nagy
király és a szentek életrajzai között. Nagyjából ugyanebben
az időben olyan történetekkel folytatódik a szál, mint a
burgundiai Fredegarius Krónikája vagy a Párizs vidékén
keletkezett Historiae Francorum. Ezek később a szerzetesi
és királyi annaleseknek adták át a helyüket. Az évkönyveket
eredetileg az apátságokban és a kolostorokban, a húsvét
időpontjának kiszámításának céljából készítették
voltaképpen holdnaptárakról van szó. A fontos eseményeket
minden esztendőben rögzítették, s a feljegyzések évről évre
részletesebbekké és folyamatosabbakká váltak. A
franciaországi királyi annalesek és az angolszász krónikák az
események félhivatalos feljegyzéseivé váltak, amelyeket a
kormányzat által támogatott kolostorok szerzetesei állítottak
össze; a kéziratokat hamarosan egyesítették a gyakorlati
államigazgatási dokumentumokkal, s az apátságok és
kolostorok levéltáraiban helyezték el őket. Ezek távolról



követték a 4. század óta létező pápai irattár mintáját, amely
pedig a Római Birodalom bevett hagyományainak folytatása
volt. Franciaországban mintegy negyven Meroving-kori,
vagyis 500 és 570 közötti királyi okirat, egyházi, illetve
világi közösségeknek adott birtokokról szóló adománylevél
maradt fenn. Nagy Károly idejében módszeresen
összegyűjtötték és a levéltárakban rendszerezték az ilyen
dokumentumokat, valamint a király közügyekben és
levelezések során hozott határozatait. 791-ben maga Nagy
Károly rendelte el, hogy az ő és elődei, valamint a pápai
udvar közötti levelezés minden darabja egybegyűjtessék; a
dokumentumokat tartalmazó vaskos kötet lett a Codex
Carolinus. Mindeme munkákat természetesen a papság
végezte el. A „sötét” középkor történetének írásba
foglalása, összegyűjtése, valamint a továbbítás és tárolás
illetve a dokumentálás és szerkesztés – minden
mozzanatánál az egyház gyakorolt felügyeletet. A kor
embere a kereszténység szemével látta a múltját és a
jövendőjét is; nem létezett más történelemszemlélet, csak
az, amely Isten szándékainak kibontakozásaként és
céljainak megvalósulásaként láttatta és értelmezte a
valóságot.
Az egyház tehát törvényt és történelmet adott a barbár
társadalmaknak, ez azonban még nem lenne elegendő
annak magyarázatához, hogyan tudta oly mélyen áthatni
őket a kereszténység a 400 és 800 között eltelt idő alatt.
Minden bizonnyal hatottak gazdasági tényezők is, amelyek
által az egyház számottevő, pozitív befolyást gyakorolt e
társadalmak jólétére – jelenlétének igazolása érdekében
feltétlenül ezt kellett tennie, hiszen rendkívül költséges
intézmény volt, amely a megtermelt javak jelentős részét
felemésztette. A törzsi szövetségek, amelyek kitöltötték a
római hatalom után Nyugaton létrejött vákuumot, saját



szükségletre termelő társadalmak voltak, az éhség
irányította folyamatos mozgásukat. Ahhoz, hogy ebben a
közegben sikereket érjen el, az egyháznak magasabb rendű
gazdasági technikákat kellett kínálnia.
Korábban már láttuk, milyen keményen dolgoztak a
korai pápák birtokaik igazgatásán és irányításán. A
helyzetet jól tükrözi Szent Ambrus elgondolása: az ipar és a
kereskedelem feltétlenül a gonosztól való, ám egy földbirtok
igazgatása Istennek tetsző cselekedet. Az egyház nem
foglalkozott kereskedelemmel, de – legalábbis a 4. századtól
kezdve – komoly földbirtokai voltak. A püspökök az egész
Nyugaton szintén jelentős birtokokkal rendelkeztek, s a
gyakorlatias gondolkodású pápák, mint például Gelasius
vagy I. Gergely, jó példával jártak elöl. Képviselték a
kontinuitást a legfejlettebb római birtokkezelés és a
középkor uradalmi birtok- és jószágigazgatása között – kivált
például Galliában, ahol a mezőgazdasági egységek a
legtöbb helyen szinte alig fejlődtek valamit. A barbárok
szemében az egyház tagjai modern „farmereknek” tűntek,
akik számvetést vezetnek, terveznek és befektetnek. Az
egyháznak ezenfelül volt egy kulcsfontosságú törvényi
intézménye is, a római mintájú földnyilvántartás, amely
ismerte az örök, szabad tulajdonban lévő területek fogalmát
is – a primitív germán társadalmakban ilyesmi nem létezett.
Amikor az egyház először jelent meg a frank udvarban,
ragaszkodott hozzá, hogy a neki templomépítésre és egyéb
célokra átadott földterületek örökös tulajdonába menjenek
át, s erről a tényről írásos dokumentumok készüljenek
ahogy ez számára megszokott volt és természetes. A
világiak persze meglepődtek és irigykedtek, hiszen az írott,
örök tulajdonjog hallatlan előnyöket jelentett minden más
birtokformával szemben. Természetszerűen az következett
be, aminek már a 4. századi birodalom idején is tanúi



voltunk: a világi földbirtokosok az adófizetés elkerülése
érdekében családi befektetésként egyházi birtokba adták
földjeiket. Beda Venerabilis a 8. század harmincas éveiben
már felhívta a figyelmet erre a folyamatra, amelyet mind az
államra, mind pedig az egyházra nézve rendkívül károsnak
ítélt. Gazdasági szempontból még dinamikusabb volt a
fejlődés az egyházi példát követő világiak kvázi-szabad
földbirtokain, főként a szegényebb hozamú vagy feljavított,
mocsarak lecsapolásával nyert területeken. Mindemellett
folyamatosan növekedett az egyház által művelésben
tartott földterület, s az egyház végül Nyugat- és Közép
Európa legnagyobb földbirtokosa lett.
Mindezek a változások bizonyára nem következtek volna
be, vagy legalábbis nem lettek volna tartósak, ha a klérus
nem bizonyult volna jobb gazdának, mint az átlagos
földművelők és birtokkezelők. A fejlődés a szerzetesi
rendszernek volt köszönhető, és a kulcsfigura itt sem volt
más, mint Gergely. Ő volt az, aki elsőként felismerte a
megfelelő szerzetesi irányítás és szervezés gazdasági
előnyeit. Nem szabad ugyanis elfelejtenünk: semmiféle
lényegi, elvi oka nem volt annak, hogy a szerzetesek
mezőgazdasággal, a földbirtokok kezelésével foglalkozzanak
– éppen ellenkezőleg: az első keresztény szerzetesek,
akikről még a 3. századból tudomásunk van, aszkéták
voltak, akik minden bizonnyal még korábbi, kereszténység
előtti mintákat követve a sivatagba vonultak vissza, hogy a
szentség állapotába éhezzék magukat. A legkorábbi
szerzeteseknek számos primitív életrajza maradt ránk, de a
legtöbbjük puszta kitaláció. Bizonyosan az például Szent
Barlaamé, aki valószínűleg soha nem létezett; Joasaph
életrajza pedig egyértelműen Buddháén alapul. A
keresztény szerzetes alaptípusa thébai Szent Pál. Ő talán
még létezett is; az pedig bizonyos, hogy az első szerzetesek



az egyiptomi sivatagban, a Nílustól nem túl messze vertek
tanyát. Szent Jeromos, aki megírta Pál jórészt képzelt
élettörténetét, azt állítja, hogy százharminc éven át élt
Théba közelében, pálmalevél-öltözéket viselt, és hatvan
éven át egy holló táplálta, amely mindennap egy fél
kenyeret hozott neki. Amikor 347-ben meghalt, sírját két
oroszlán ásta meg, majd köszöntötte utódját, Szent Antalt.
Antal szintén történelmi személy volt, noha alakja
meglehetősen bizonytalan; róla azt tudjuk, hogy kilencven
éven át élt magányosan, ifjúkorában minden vagyonát
szétosztotta a szegények között, írni-olvasni nem tudott,
soha nem váltott ruhát, soha nem mosta meg az arcát, és
356-ban halt meg, százöt évesen.
Körülbelül ebben az időben már léteznek primitív,
sivatagi szerzetesközösségek. Antal tanítványa, Ammon
ötezernél is több embert vett rá, hogy kövessék őt az
Alexandriától délre fekvő sivatagba. Ezek a szerzetesek
szinte kivétel nélkül a társadalom alsó osztályaiból
származó, írástudatlan emberek voltak; hitelezőik vagy az
adók elől menekülő tönkrementek, katonaszökevények, az
igazságszolgáltatás elől bujkáló bűnözők és szökött
rabszolgák. Egyesek abban reménykedtek, hogy
különcködéssel szert tehetnek a szentéletűség tekintélyére
– és talán vagyonra is –; mai szemmel nézve több közük volt
a hindu fakírokhoz, mint a szerzetesekhez. Alexandriai
Makariosz azt állította, hogy megkeresztelkedése óta nem
köpött a földre. Hét éven át csak nyers zöldséget evett,
aztán három évig csak kenyeret, virrasztott húsz napon és
éjszakán át, hét hónapig a mocsarakban élt, hogy szabadon
csíphessék a szúnyogok, és negyven napig teljes böjtöt
tartott cellája sarkában kuporogva; nem mozdult és nem
szólt, csak szombatonként vett magához némi nyers
káposztát. Száz évig élt. Fogai kihullottak, s csak néhány



szőrszálnyi szakálla maradt. Az állatokkal számos különös és
csodálatos kalandja volt. A többi sikeres különc is
hasonlóképpen élt. Szent Gergely és Szent Malo
megmentette az elkárhozottakat; kirántották őket a
pokolból. Szent Malo egy alkalommal – hogy misézhessen –,
hegyikristály serleggé változtatott egy közönséges
kődarabot. Szent Martila és Szent Frontus Szent Péter
pálcájának segítségével támasztott fel halottakat, Szent
Hubertet pedig egy szarvasbika térítette meg, amelyet egy
vadászat során üldözött – az állat agancsai között egy
kereszt ragyogott. Szent Gildas egy veszedelmes
szörnyetegnek megparancsolta, hogy pusztuljon el, a bestia
pedig engedelmeskedett; hasonló történet járta Szent
Hilariusról, akinek szavára egy óriáskígyó a tűzbe vetette
magát.
Nem könnyű elválasztani a tényeket és a kitalációt. Az
első cönobitákat a jelek szerint Pachomius szervezte
közösséggé mintegy száz főt számláló, tabennai
kolostorában, a Nílus torkolatánál. Jeromos kimerítő
részletességgel számol be életéről: „A hasonló mesterséget
űző szerzeteseket – takácsokat, gyékényfonókat, szabókat,
ácsokat, nemezelőket és sarukészítőket – külön házakban
helyeztek el egy-egy elöljáró felügyelete alatt... munkájukról
hetente jelentést készítettek az apát számára.” Ismerünk 4.
századi beszámolókat kosárfonó szerzetesekről is,
gazdálkodókról, földművesekről azonban nem tudunk. A 4.
század elején Hilarius Szíriában is meghonosította a
szerzetességet, ám a szerzetesek itt is remetemód éltek,
vagy lazán szervezett közösségekben
könyöradományokból, vagy még annál is
nyomorúságosabban. A lényeg a szegénység volt, a
nélkülözés és önsanyargatás. Maga Hilarius napjában
mindössze félmérőnyi lencsét evett, később kenyeret, sót és



vizet, végül pedig csupán gyomnövényeket és gyökereket
hatvannégy éves kora után kenyérhez többé nem is nyúlt. A
szíriai szerzetesek különösen találékonyak voltak az
önsanyargatásban. Az egyik olyan súlyos ólomtömböket
viselt a testén, hogy csak négykézláb volt képes mozogni
így akarta megzabolázni kóborlási hajlamait. Egy másik
olyan cellát agyalt ki és épített magának, amelyben csak
összekuporodva tartózkodhatott. Volt, aki egy kerék alakú
ketrecben élt tíz éven át. Egyesek fákon éltek, mások az
erdőben, legelészve, mint a vadállatok. Voltak, akik teljesen
meztelenül jártak, csak ágyékukon viseltek tövisgallyakból
font kötőt. E bizarr figurák jó része valóban létezett.
Bizonyosak lehetünk például benne, hogy az írástudatlan
Oszlopos Simeon Szíria határvidékén született, 389 körül. A
kolostorból, ahol élt, elbocsátották, mert túlzásba vitte az
önsanyargatást, s ekkor egy ciszternába költözött, ahol
nagyböjt idejére egy falat élelem nélkül befalazta magát.
Testére láncokkal hatalmas követ erősített, így néhány
lépésnél többet nem tudott megtenni – bőre és húsa
szemtanúk beszámolói szerint teljesen elférgesedett a
bilincsek vaspántjai alatt. Később Antiochia közelében
először egy három, aztán egy húsz méter magas oszlop
tetején élt, alig két négyzetméternyi felületen, és napjában
1244-szer leborult; nagyböjt idején még egy cölöphöz is
láncolta magát. Különleges, ritka alkalmakra volt egy létrája,
de többnyire csak egy kosár segítségével tartotta a világgal
a kapcsolatot. 459-ben halt meg, miután harminchét éven
át élt az oszlop tetején, ahonnan rendszeresen prédikált és
terméketlenség elleni gyógymódokat javasolt. A császár 600
embert küldött, hogy Simeon holttestét visszaszerezzék a
beduinoktól, és sírja fölé (476 és 490 között) templomot
emeltetett, központjában az oszlop maradványaival – az
épület romjai még ma is láthatók.



Egyes aszkéta szerzetesek ismertté, sőt olykor
ünnepeltté váltak, máskor pedig kellemetlen alakokká,
akiknek a hatóságokkal is meggyűlt a bajuk. Máskor – mint
láttuk – hangadókként működtek közre az egyházi
választások és zsinatok idején. Megesett, hogy tömegekbe
verődtek a sivatagok peremén, és az utazóknak kínálgatták
termékeiket. Nem voltak gazdasági céljaik. Részei voltak
annak a spirituális fényűzésnek, amelyet megengedhetett
magának vagy legalábbis tolerálhatott egy jómódú
társadalom. A keleti szerzetesség lényegét tekintve még
akkor is parazita volt, amikor Caesarea püspöke, Baszileosz
némileg szervezettebb alapokra helyezte a mozgalmat.
Írásba foglalt szabályrendszere – az első, amelyet ismerünk
–, amely a józanságra és mértékletességre helyezte a
hangsúlyt (noha a szerzeteseknek továbbra sem volt szabad
fésülködniük) a birodalom keleti részében széltében
elterjedt és elfogadtatott. A 8–9. században állítólag vagy
százezer szerzetes élt a Baszileosz szabta törvények szerint.
A kolostorok olykor iskolákat működtettek, s ekképpen
fontos szerepet töltöttek be, gazdálkodással azonban csak a
legritkább esetben foglalkoztak. A szerzetesek nagy városi
házakba vagy távoli, eldugott vidékeken kis közösségekbe
tömörültek, mint például az Athosz hegyén, az emberek
jótékonyságából ékek, s noha elláttak különböző társadalmi
funkciókat, többnyire reménytelenül szegények voltak. A
legszegényebb osztályok tagjai közül kerültek ki, akárcsak
legkorábbi elődeik; túlnyomó részük írástudatlan volt, s
többségük soha nem vált pappá, vagy ért el bármily
alacsony beavatási fokozatot. Ez bizony nem az a szervezeti
forma volt, amely arra ösztönözte volna a tehetős
földtulajdonosokat, hogy egyházi használatra bocsássák
családi birtokaikat – illetve a földdel rendelkező



szerzeteseknek lehetővé tette volna a hatékony
gazdálkodást.
A Bizánci Birodalom bizonyára megengedhette magának
ezeket a különcségeket, az elszegényedett Nyugat azonban
semmiképp sem. A keleti szerzetesség valójában soha nem
jutott túl fejlődésének primitív, kezdeti szakaszán, amikor
pedig a birodalom a 15. században összeomlott, már
túlságosan is megcsontosodott, s az ortodox szerzetesek
máig megtartották a Baszileosz – Szent Bazil – idején
kialakult életvitelt. Lehetséges, hogy Nyugaton is hasonlóan
alakul a helyzet, ha a római birodalmi struktúra szilárd
marad. A szerzetesség a Mediterráneum kereskedelmi
útvonalain érte el a Nyugatot; először Marseille-t, majd a
Rhône völgye mentén Galliát. A folyamatot nagyban
elősegítette Athanasziosz népszerű Szent Antal-életrajza,
amely 336-ban került el Galliába, és széltében elterjedtek
másolatai. A legkorábbi nyugati szerzetesek különcök és
aszkéták voltak, akárcsak a keletiek, ám a társadalom
életében szívesen vállaltak tevékeny szerepet. Közülük a
legismertebb Tours-i Szent Márton volt. 397-ben
bekövetkezett haláláig a szerzetesi berendezkedés keleti
mintáit követte, nyolcvan társával együtt a Marmoutier
sziklapartjainak barlangjaiban élt, s noha korábban
katonatiszt volt, a leírások plebejus külsejűnek mutatják,
alacsonynak, rosszul öltözöttnek és fésületlennek.
Ugyanakkor – a Keleten megszokottól eltérően – egyfajta
vidéki misszionáriustevékenységet folytatott, prédikált a
pogányság ellen, csodákat tett, és csákánnyal támadt az
ereklyékre. Hevesen ellenezte az hispán priscilliánusok
kivégzését, és a jelek szerint hatékony szerepet játszott az
egyház politikájának alakításában. A legenda szerint
egyszer megjelent Valentinianus császár előtt, s minthogy
nem volt hajlandó tisztelete jeléül állva fogadni a szent



embert, „a trón lángba borult, s a császárnak megégett ama
testrésze, amellyel rajta ült”.
A jómódú bordeaux-i Sulpicius Severus írása, a Szent
Márton élete volt az erények magasztalásának első nyugati
példája, amely rendkívül nagy hatásúnak bizonyult. Márton
neve és az általa tett csodák mellett a szerzetesség
kultuszát is népszerűsítette; egyedül Franciaországban közel
3900 község és plébánia vette fel valamilyen formában a
Márton nevet – Martinge, Martigny, Martignac, Martincourt,
Martineau, Martinet, Dammartin, és így tovább. A Márton
legenda terjedése egybeesett annak az elméletnek a
franciaországi meghonosodásával, amelyet a dobrudzsai
szkíta Joannes Cassianus dolgozott ki – Cassianus Marseille
közelében alapított két kolostort, férfiak és nők számára.
Tudós ember volt, Ágoston ifjabb kortársa, aki óvatos
középutat választott a pelagianizmus és az ágostoni
determinizmus között. Tapasztalatszerzés céljából számos
keleti kolostort meglátogatott, majd De institutis
coenobiorum és Collationes patrum című munkáiban
foglalta össze benyomásait. Természetesen aszkéta volt
beszámolók szerint amikor egy alkalommal barátaival
Serenus apátnál ebédeltek, mindegyikük három olajbogyót
fogyasztott, öt szem száraz bükkönymagot, két szilvát, egy
fügét meg némi sót; a keleti szerzetességre jellemző,
céltalan és értelmetlen önsanyargatástól azonban
tartózkodott. A szerzetesség számára kijelölt programja ez
volt: téríteni és tanítani.
Az egyiptomi típusú szerzetesség Gallián át észak felé
terjedőben az 5. században fokozatosan vált kulturális
célzatúvá, s éppen ez volt az, ami felkeltette az átalakuló
társadalom felsőbb osztályaihoz tartozó keresztény aszkéták
érdeklődését a kelta dominanciájú területeken – Bretagne
ban, Walesben, Írországban és Skóciában. Írországba az 5.



században Walesből jutott el a kereszténység, feltehetően a
romanizálódott breton Szent Patrik közvetítésével, és ekkor
alakult ki – püspökökkel és egyházkerületekkel – egy
kezdetleges formájú, „szabályos” egyházi rendszer is. 540
utánról már tudomásunk van az első ír szerzetesekről.
Írország kereskedelmi kapcsolatokat tartott fenn a Loire
menti vidékekkel, lábbelit szállítottak délre olajért és borért
– feltehetően ennek révén ismerkedtek meg a szerzetesség
eszméivel is. Ezek – társadalmi és gazdasági okokból – igen
gyorsan gyökeret vertek, s az elterjedő kereszténység nem
marginális jelenség, hanem a vallásosság uralkodó formája
lett. Írországban nem voltak városok, még falvak is csak
alig-alig – a társadalom még a nomád, törzsi állapotban élt.
A 6. századi szerzetességnek volt egy rögzített
vonatkoztatási pontok közötti közlekedésre alkalmas,
mozgékony eleme, a kommunikáció egyetlen útja ugyanis a
tengeren át vezetett. A törzsek vezető családjai apátságokat
alapíthattak a hozzá csatlakozó épületekkel, és bizonyos
jogokat is gyakorolhattak művük fölött. Az apátok szinte
mindig az uralkodó klán tagjai voltak, s a kolostorok birtokai
és jogai – ideértve a földeket, a halászatot és a létfenntartás
egyéb formáit – hatalmas területekre terjedtek ki. A magány
és elzártság Egyiptomból Gallián keresztül „importált”
szerzetesi igénye tökéletesen illeszkedett Európa
peremvidékének geográfiájához és törékeny gazdasági
életéhez. Az első ír szerzetesi települések, amelyeket 1969
ben készült légi felvételeken fedeztek fel, aprócskák voltak,
primitívek, elszórtak, ám igen számosak – inkább voltak
kegyhelyek vagy kápolnák, mintsem kolostorok.
Voltaképpen azok is voltak, a törzsek életterének spirituális
jelzőfényei. Az egyik ilyen kegyhely, Skelling Michael csupán
hat parányi cellából és egy kis imateremből állt, mindez egy
kétszázötven méter magasságú sziklán, vagy tíz



kilométernyire délnyugatra a parttól, az óceánban, egy
törzsi halászterületen. Az ír szerzetesség teljesen
integrálódott a társadalomba, gyakorlatilag maga volt az ír
egyház.
Az egyiptomi szerzetesség bizonyos mértékig az
egyházi szervezet s kivált a püspöki rendszer elleni lázadás
volt. Szent Márton és követői hasonló álláspontot foglaltak
el. Úgy tartották, hogy a püspökség és az egyházi rangok a
hívő emberre támadó gonosz fegyverei. Így gondolkodtak az
ír szerzetesek is. Az ír egyház tudatosan és kifejezetten
soha nem szegült szembe az ortodoxiával. Figyelemre méltó
tény, hogy Írország keresztény hitre térítése egyetlen
mártíráldozat nélkül történt meg, és semmiféle
eretneküldözésről sincsenek értesüléseink. Erőszakos
cselekedetekre egyszerűen nem került sor. A püspökség
intézményét megtartották; a püspökök elláttak bizonyos
feladatokat, például megáldották a kereszteléskor használt
krizmát – ezt egyedül csak ők tehették meg –, ám nem
vezetők voltak, hanem tisztségviselők. Elvárták tőlük az
alázatosságot, és hogy engedelmeskedjenek az apátnak, aki
természetesen a klán vezetője is volt – persze ő sem
játszotta meg a nagyurat. A korai szerzetesek püspökségi
rendszer iránti ellenszenvének egyik oka az volt, hogy úgy
tekintették, mint a külvilág cifrálkodásának beszüremlését
az egyház életébe. Helytelennek, sőt bűnös dolognak
tartották, ha az egyház szolgája – még ha apát vagy püspök
is – lóra ül, mert ezáltal a közönséges emberek fölébe
emelkedik, s megsérti az alázatosság követelményét. Szent
Márton a hosszabb utazásain olykor öszvérre ült – ezt
megengedhetőnek tartották, hisz maga Jézus is így
cselekedett. Ugyanígy nem ebédelhetett egy apát együtt a
törzsek világi vezetőivel, és tilalmas volt a hívságos
külvilággal bármi más módon is elegyednie. Szerzeteseivel



együtt olyan közel kellett tartania magát a létminimumhoz,
amennyire a testi épség és egészség megőrzése mellett
csak lehetett, és – „az apostolok módjára” – állva kellett
hirdetnie az evangéliumot.
Az ír szerzetesség ekképpen kihívó kontrasztot jelentett
a „sötét” kora középkor egyháza és annak a társadalomra
gyakorolt nyomása mellett. Akárcsak a montanista típusú
szekták, visszatérést képviselt az ősi, primitív
kereszténységhez, ám – azokkal ellentétben – hitelvi
tévelygésekre hivatkozva nem volt támadható. A keleti
szerzetességhez hasonlóan volt nyugtalanító abban az
értelemben, hogy léte sértette az egyház kialakult,
hierarchikus rendszerét, ugyanakkor – szemben amazokkal
nem volt passzív és statikus; épp ellenkezőleg: az ír
szerzetességet hihetetlen kulturális dinamika jellemezte.
Tökéletesen ismerték a Szentírást, és hallatlan jártassággal
rendelkeztek a művészetekben is. A magas szintű latin
műveltséget az 1. századi La Tène-kultúrában gyökerező,
helyi kulturális hagyományokkal ötvözték. Külsőre
igénytelen, kezdetleges kőházaik a kultúra valódi
kincseskamrái voltak. Ezek a szerzetesek igen sok mindenre
tanították meg Nyugat-Európát. Mindenekelőtt pedig
nomádok voltak. A 7. században a nyugati brit szigeteken,
illetve voltaképpen egész Nyugat-Európában jószerivel a
tengeren történt a kommunikáció. A kelta szerzetesek
tengerészek voltak, járták a tengereket, és fő táplálékuk a
kifogott halakból állt. A félig mitikus Szent Brendan, aki a
galwayi Clonfert-apátságot alapította ( † 580 körül), az
elbeszélések szerint igen sokat utazott, utazásainak
történetét francia, normann, provanszál, német, olasz és
norvég nyelvre is lefordították. A szerzeteseket gyakran a
tengeren temették el; Gildas walesi szerzetes – szerényebb
történészi képességei ellenére Britannia „Tours-i



Gergelyének” tartják – azt kérte: ha meghal, testét
helyezzék egy csónakba, és bocsássák a tengerre. A klán
rokonsági kapcsolatok is átnyúltak a tengereken. Szent
Kolumbán küldetése például, melynek során Ulsterből a
nyugati skót szigetekre utazott, s megalapította a jelentős
Iona-apátságot, szinte bizonyosan a klánpolitika
következménye és mozzanata volt. Nyugat-Skócia kelta
szerzetesei a 6. században dél és kelet felé utaztak; egy
évszázad alatt bejártak egy hatalmas karéjt a brit szigetek
északnyugati szélétől Northumbria angol királyságáig, ahol
az udvar 634-ben felkérte az ionai Aidant, hogy alapítson női
kolostort Lindisfarne-ben.
Az írek mindeközben utaztak messze keletre is. Az 540
körül született Szent Kolumbán – eredeti nevén Columba
egy családi apátság vezetője volt. Hatalmas ember,
hatalmas eszmékkel, nagyszerű latintudással – olvasta
Vergiliust, Pliniust, Sallustiust, Horatiust, Ovidiust és
Juvenalist, valamint az egyházatyákat is – és némi göröggel;
heves elszántságot érzett, hogy terjessze sajátos keresztény
hitét. 575-ben egy egész hajónyi szerzetes élén érkezett
Bretagne-ba. Hosszú, fehér papi ruhát viseltek, és semmi
mást; pásztorbotjaikat és szertartáskönyveiket vízálló
bőrzsákokba csomagolták, nyakukba pedig ivóvizes
kulacsukat meg az ereklyéket és a szentostyát tartalmazó
szütyőket akasztották.
A történelem egyik legnagyobb jelentőségű expedíciója
volt. Szent Kolumbán 615-ben bekövetkezett halála előtt ő,
közvetlen környezete és követői már széles körben
elterjesztették a kelta szerzetességet Franciaországban,
Itáliában és az Alpok vidékén, és vagy negyven apátságot
alapítottak, köztük Rebais, Jumicges, St. Gall, Bobbio,
Fontenelle, Chelles, Marmoutier, Corbier, St. Omer, St.
Bertin, Remiremont, Hautvilliers, Montierender, St.-Valéry



sur-Somme, Solignac, Fontaine és Luxeuil apátságait,
sokukat úgy tartjuk számon, mint a középkor legragyogóbb
alkotásait. Szent Kolumbánnak nem volt kedvére az az
Európa, amellyel találkozott. Gallián át kelet felé utaztakor
jegyezte meg: „Az erény innen jószerivel kiveszett.” Úgy
vélte, végleg eltűntek az ókori civilizáció utolsó
maradványai is. Azon vette észre magát, hogy már nem is a
tudatlanság, inkább a szabadosság és az erkölcstelenség
ellen harcol, s nyelvtan helyett fegyelmet tanít. Az általa
alapított intézményekben foganatosított rendszabályok igen
szigorúak voltak, s gyakran alkalmaztak kemény testi
fenyítést.
Mindez egészen rendjén való is volt. A küldetés
vonzerejét és fogadtatását jól mutatja Kolumbán hallatlan
sikere. Tevékenysége azonban most első ízben hívta fel az
egyházi hatóságok figyelmét a kelta szerzetességre – a
nyugati püspökökét általában, s Róma püspökéét különösen.
Az ír szerzetesek nem voltak eretnekek, csupán a
legmesszebbmenően liberálisak. Először is rosszul néztek ki.
A tonzúrájuk sem volt megfelelő. Róma – természetesen – a
Szent Péter-i tonzúrát, vagyis csupán a fejbúb kiborotválását
tartotta illendőnek. A keletiek Szent Pál-féle tonzúrát
viselték, vagyis teljesen leborotválták koponyájukat; ha
valamilyen tisztséget kívántak betölteni Nyugaton, meg
kellett várniuk, amíg oldalt, körben, a kívánt mértékben
megnő a hajuk. A kelták azonban egyikre sem hasonlítottak:
hátul hagyták hosszúra nőni a hajukat, s a fülek között, a
fejtetőn áthaladó vonal előtti részt borotválták kopaszra. Ám
még ennél is nagyobb baj volt, hogy nem voltak hajlandók a
Róma számításai szerinti dátum alapján megtartani a húsvét
ünnepét. A Mediterráneum térségében számos naptár járta,
de a keltáké egyikkel sem egyezett. A dolog fontosabb volt,
amint amilyennek mai szemmel nézve tűnik. A húsvét



napjának pontos kiszámítása az időszámítás és
naptárkészítés, az események közti időbeli eligazodás
nehézségeinek legnyilvánvalóbb példája volt. A húsvét
körüli heves liturgiai viták talán egészen a 2. századig
vezethetők vissza, vagy éppen a pogányok és a zsidó
keresztények közötti, még korábbi ellentétekig. Nyugat
Európa újonnan kereszténnyé vált barbár társadalmainak az
udvaroktól lefelé minden rétege megtanulta, hogy a
keresztény évhez alkalmazzák az év körforgásának
kitüntetett napokkal tagolt ritmusát. Az év legfontosabb és
legmagasztosabb napjának dátuma felőli véleményeltérés
nemcsak helytelen, hanem baljóslatú is. Ugyan hogy
hirdetheti az egyház az egységet, ha hitük leglényege, a
feltámadás dátumában sem képesek egyetérteni?
Mindeme véleménykülönbségek mögött – (amelyek a
kelták részéről nem a szándékos szembehelyezkedés vagy
provokáció jelei voltak, inkább csak azt mutatták igen
szemléletesen, milyen komoly eltérések alakultak ki a
részletek tekintetében abban a korszakban, amikor Róma és
Gallia között megszakadt a kapcsolat) – sokkal komolyabb,
az egyház természete felőli alapvető nézeteltérésekre is
fény derült, s ezúttal is felmerül a donatistákkal való
párhuzam. Vajon valóban az-e az egyház feladata, hogy az
átalakítás folyamatában magába foglalja és kifejezze a
társadalmat, ahogyan azt Ágoston tanította, s vallották
azóta is Róma és a galliai püspökségek rendületlenül. Vagy
lehetséges, hogy a társadalomnak vannak alternatívái is? A
helyi gazdasági és társadalmi szerkezetbe oly nagyszerűen
beágyazódott kelta szerzetesség olyan lehetőségeket
mutatott fel, amelyek egy megtelepedett kultúrában már
nem voltak megvalósíthatók. Aidan még Northumbriában is
mintha elutasította volna az integrációt; ha mint vezető
egyházi férfiú az udvartól ebédmeghívást kapott – „az volt a



módszere, hogy egy vagy két emberével jelent meg
mindenütt, s miután valami csekély ételt magához vett,
velük együtt sietve távozott, hogy folytathassa az írást vagy
olvasást”. Aztán ott volt a lovaglás kérdése is – az
egymással ellentétes elképzelések remek szimbóluma –,
amely végül felölelte a jólét, a társadalmi helyzet és az
egyháznak a világhoz való viszonya egész kérdéskörét,
valahányszor találkoztak egymással kelták és rómaiak.
Egyszerűen fogalmazva: Kolumbán nem óhajtotta eltűrni a
helyi püspökök irányítását vagy felügyeletét azokban a
kolostorokban, amelyeket egyházkerületében maga
alapított. A 603-as, châlons-i püspöki konferencia elé
idézték, hogy megvédje álláspontját; ő elutasította a
megjelenést, erre dacosnak és engedetlennek
nyilvánították, és száműzték Galliából. Ekkor Itáliába
utazott, ahol további apátságokat alapított anélkül, hogy
megnyugtató megoldást nyert volna a dolog.
A kelták behatolása Európába – mint látni fogjuk
hallatlan kulturális jelentőségűnek bizonyult; azt a
fenyegetést hordozta, hogy aláaknázza az egyház legrégibb
és legfontosabb intézményét, a barbár társadalmakba
ekkorra már integrálódott püspökséget, és újfajta egyházat
hoz létre, amelyben a szerzetesség eszméje lesz az
irányadó. Ez hasadást eredményezett volna a polgári és
papi rétegek között, s megakadályozta volna, hogy
valósággá váljon az ágostoni vízió. A szerzetesi élet
gondolata és fogalomvilága természetesen mindig is
hordozta ezt a kihívást; ez volt a világból való kivonulás,
kihátrálás elve, amely visszakövethető egészen az
esszénusokig. Ugyanezt kínálta, csak újszerű, vonzó
formában a kelta szerzetesség.
Válaszképpen Róma megkísérelte a szerzetesi
mozgalmat magához kapcsolni, megrendszabályozni és



elfojtani. A folyamat igénybe vett néhány emberöltőt, de
igazán Kolumbán fiatalabb kortársa, I. Gergely adott neki
lendületet, aki a kelták galliai aktivitásának tetőzése idején
volt Róma püspöke. Nem egészen világos, hogy Róma az
idáig miért nem volt hajlandó támogatni valamely világosan
meghatározott típusú szerzetességet, s miért engedte, hogy
irányítás nélkül, sokfelé ágazva fejlődjék a mozgalom. A
válasz feltehetően az, hogy Itália a 6. század derekán
túlságosan is zavaros politikai állapotban leledzett. Ott
voltak a Justinianus által helyreállított itáliai birodalom
összeomlását követő nehézségek, aztán a Gergelynek a
monasztikus politika lehetőségét kínáló longobárd invázió.
Nursiai Szent Benedek Gergely későbbi beszámolója szerint
480 körül született, és Rómában végezte tanulmányait.
Először Subiacóban, később Monte Cassinóban pénzzé tette
családi birtokainak egy részét, hogy saját maga által
összeállított regulák szerint működő kolostort alapítson.
547-ben halt meg, amikor a lombardok elözönlötték Itáliát,
ekkor a Monte Cassinó-i szerzetesek közül néhányan
Rómába menekültek, s magukkal vitték a Benedek által
saját kezűleg írt szabályzatot, hogy átadják Gergelynek,
akire az olvasottak rendkívül mély benyomást tettek.
Nemcsak Benedek ismertté és híressé vált életrajzát írta
meg, de mindent elkövetett, ami korántsem csekély
hatalmában állt, hogy a benedeki szabályokat az egész
nyugat-európai szerzetesség életvitelének és
tevékenységének zsinórmértékévé tegye.
Benedek rendszerének hallatlan érdemei közismertek.
Ügyes és óvatos középúton járt a zordság és a túlzott
kíméletesség között. A szerzetesek külön ágyon aludtak, az
ifjabbakat „szétosztva helyezték el az idősebbek között”. Az
évszaknak megfelelően, melegen öltöztek; mindegyiküknek
két inge és két csuhája volt, ezenkívül egy matracuk, egy



gyapjútakarójuk, lepedőjük és párnájuk, lábbelijük,
harisnyájuk, derékövük, késük, írótolluk és írótáblájuk,
valamint varrótűjük és zsebkendőjük. Más tárgyi javakat
nem birtokolhattak, „sem könyvet, sem tollat, sem
rajztáblát... egyáltalán semmit”; ágyaikat az elöljárók
gyakran átkutatták, hogy elkobozzák az esetleg eldugott
személyes tárgyakat. A szerzetesek egyszerűen, de
elégségesen táplálkoztak; napjában kétszer főtt ételt
kaptak, egy font kenyeret, egy pint bort; a tavaszi, nyári és
őszi hónapokban gyümölcsöt és zöldséget; ám négylábú
állatok húsát soha. Ha azonban esetleg megbetegedtek,
mindent megkaptak ahhoz, hogy hamar felépüljenek. „A
betegeket mindenekelőtt és mindenekfölött ápolni és
gyógyítani kell.” „A vendéget úgy kell fogadni, mintha maga
Krisztus jött volna közénk” – ennélfogva egy külön konyhát
is vezettek; itt főzték az apátnak szánt fogásokat is. A
szerzeteseknek fizikai munkát kellett végezniük, s amikor
nem ezzel vagy a hitbéli szolgálattal voltak elfoglalva,
szentolvasmányaikkal kellett foglalkozniuk. A szilencium
parancsa mindenkor érvényben volt, legkivált pedig éjszaka.
A zúgolódás a legsúlyosabb bűnnek számított, a tétlenséget
pedig a lélek ellenségének tartották. A szabályok
megszegése a közösségből való kizárással járt; az apát és a
bölcsebb, idősebb testvérek megkísérelték jobb belátásra
téríteni a kiközösítettet, de szükség esetén alkalmazták a
„korbáccsal való fenyítést” és a „sebészkést” is, ami – a
legvégső esetekben – a kolostorból való végleges
eltávolítást jelentette. A fiúk és ifjak büntetése soron kívüli
böjt volt, vagy néhány „kemény csapás”.
A Szent Benedek-féle szabályzatot gyakorlatilag eredeti
formájában ismerjük. Nagy Károly idejében az akkori Monte
Cassinó-i apátnak, Theodemarnak volt egy közvetlenül
Benedek kéziratáról készült másolata, amelyet elküldött a



királynak Aix-be, ahol készült egy újabb, remekmívű
másolat, s ez máig fennmaradt. Voltaképpen unikum, olyan
másolati példány, amelyet csupán egyetlen köztes darab
választ el az eredetitől. Vulgáris latin nyelven – Közép-Itália
akkori hétköznapi nyelvén – íródott, viszonylag iskolázatlan,
egyszerű emberek használatára. A szöveg nem állítja, hogy
a kolostorok a tudományosság nagy központjai volnának, és
más hasonlókról sem beszél, csak a jámborságról és a
kemény munkáról, az ember mégis világosan érzi, miért tett
a gyakorlatias gondolkodású Gergelyre ekkora hatást.
Tökéletesen hiányzik belőle minden különcség, póz és
hóbortosság. Hősi erényekről sem esik benne szó. Telis-teli
van a különleges esetekre vonatkozó útmutatásokkal;
alkalmazkodó és engedékeny, ugyanakkor ragaszkodik
ahhoz, hogy a szabályokat be kell tartani. A szerzeteseknek
szigorú időbeosztás szerint kell élniük, és szüntelenül
foglalkozniuk kell valamivel, ha mással nem, hát étkezéssel
vagy pihenéssel, hogy azután újult erővel dolgozhassanak
tovább. „A tétlenség a lélek ellensége” – ez volt a
kulcsmondat, amelyben felcsendült a parousziára váró
őskeresztényeknek adott páli tanács. Ez a szabály sugározta
azt az univerzalitást, amely mindig is a római, katolikus
kereszténység célja volt, s különösképpen Gergelyé, a
misszionárius pápáé, aki az egész világot, az egész
társadalmat meg akarta téríteni. Ez a szabály időtlen és
osztályok nélküli; nem kötődik kultúrához vagy földrajzi
helyhez, és illeszkedik minden társadalomhoz, amely
elfogadja és működteti.
Gergely csatlakozása a benedeki szabályzathoz, s a
határozott erőfeszítés, amellyel ő és utódai elősegítették
általános elterjedését és alkalmazását, fellendítette Európa
pogány és már megtért társadalmainak evangelizációját, a
létrejött intézményrendszer pedig hallatlanul rugalmasnak



és hatékonynak bizonyult. Az új gondolkodásmódot követő
szerzetesek nem vonultak ki a társadalomból, de nem is
olvadtak maradéktalanul bele; aszketikus igényeiket és
késztetéseiket az ember és az egyház javára végzett
tevékenység irányába terelték, szabályzatuk pedig
harmonizált a pápa vezető szerepének eszméjével és a
püspökségi struktúrával is. Mindenekelőtt pedig – és ez a
Gergely lelke mélyén élő, remek gyakorlati érzékkel
megáldott jószágigazgatónak különösen a kedvére volt – a
szerzetesség fokozatosan egyre komolyabb gazdasági
tényezővé cseperedett.
Nem szabad azt gondolnunk, hogy a benedeki
szabályzatot azonnal és általánosan elfogadták. A 7.
században már széltében ismerték, de kizárólagossá csak a
9–10. századra vált. Az új kolostorok apátjai általában
megalkották a maguk szabályzatát. Ágoston apát például,
akit Gergely 597-ben Kentbe küldött, hogy terjessze a hitet
a pogány angolok között, új, canterburyi kolostorának saját,
külön regulát szabott. Egy-egy apát vagy alapító püspök
sokféle hagyományból meríthetett. A Wilfrid püspök által
alapított Whitbyben az ír és a római szabályok sajátos
keverékét követték, s a királyi alapítók is gyakran hoztak
létre a szájuk íze szerint való elegyeket. Jarrow és
Wearmouth alapítója, Benedek püspök Northumbria
királyaival egyetértésben a következőket írta: „Nem
gondolhatjátok, hogy az én tudatlan elmém diktálta nektek
ezeket a szabályokat. Az utazásaim során felkeresett
tizenhét kolostorban járva ismerkedtem meg velük, s a
legtöbbjük elfogadott...” Hozzátette azonban, hogy úgy véli:
Benedek regulája kitüntetett jelentőségű, s a 7. század
közepétől már ez szolgáltatta alapját az újonnan alapított
kolostorok szabályzatainak – kivált azokéinak, amelyeket



bőkezűen javadalmaztak a királyok és gazdag
földbirtokosok.
Így hát Európa művelhető földjeinek mind nagyobb
része került kemény fegyelemben élő emberek kezelésébe,
olyanokéba, akik ráadásul hozzá voltak szokva a kemény
testi munkához is. Műveltek, írástudók voltak, értettek a
könyveléshez, s talán még ennél is fontosabb volt, hogy
szigorú napirend és pontos naptár alapján végezték
munkájukat – ez tökéletesen ismeretlen volt a korábbi
földművesek és földbirtokosok előtt. A földek művelése, a
gazdálkodás szervezetté, rendszeressé és folyamatossá
vált. Ilyen gazdákkal nem fenyegettek többé a váratlan
halálesetek, a kiskorú örökösök és boldogtalan özvegyek
baklövései, a kényszereladások, és a tulajdonjog
bűncselekmények, árulás vagy ostobaság következtében
bekövetkező változásai. A megtermelt feleslegből származó
hasznot mocsarak lecsapolására, erdőirtásra, az
állatállomány gyarapítására és vetőmagra fordították. A
korai szerzetesi gazdálkodási minták természetesen
nemegyszer gazdasági hajtóerőt jelentettek. A Szent
Kolumbán által alapított Annegray-kolostor szerzetesei
például megkezdték az erdőirtást. A kelta szerzetesség
ugyanakkor inkább volt kulturális, mintsem mezőgazdasági
tényező. Az átalakulás akkor következett be, amikor a
kezdetleges regulákat felváltották a benedeki vagy
benedeki jellegű szabályzatok. A Szajna partján, Rouen
közelében alapított Fontenelle-apátság, amely eredetileg a
kelta, kolumbáni vonulat egyik hajtása volt, jelentékeny
mezőgazdasági kolóniává vált, miután a 7. század derekán
magáévá tette a benedeki regulát. A bozóterdőkkel borított,
illetve mocsaras vidéket három nemzedék alatt sikerült
kiváló termőterületté változtatniuk, és ennek megfelelően
vált igen gazdaggá az apátság is. A mocsarak lecsapolása



Nyugat-, Északnyugat- és Közép-Európában az egész kora
középkorban rendkívül fontos; bizonyos értelemben az
egész földrész jövőjét meghatározó, a világban betöltött
vezető szerepét megalapozó gazdasági tényező volt. A
hallatlan arányú művelet hosszú időt – közel egy évezredet
– és közös erőfeszítést vett igénybe, s a tevékenységet a
kolostorok irányították és tartották működésben. A
leghatékonyabbak voltak Jumièges, Saint-Riquier, Saint
Bertin, Corbier, Stavelot, Plum, Murbach, Luxeuil, Moissac és
St.-Benoit-sur-Loire kivétel nélkül Meroving-alapítású
apátságai, amelyek vezető szerepet játszottak Európában,
egészen a francia forradalomig. Az általuk képviselt
folyamatosság és állandóság, az egyéni életnek egy
közösségi folyamatba való integrációja messzemenően
kedvezett a tevékenységnek, amelynek révén az erdők,
bozótosok és mocsarak művelhető vagy legeltetésre
alkalmas területekké alakultak át. A legkiemelkedőbb
apátok egyéni ambícióik lendületét is érvényesítették a
folyamatban; ők – mint maga Gergely is – az uralkodó
osztályokból származtak, vérükben volt az államigazgatás,
és képességeik révén olyasfajta szerepet játszhattak Európa
formálásában, mint később a 19. század iparmágnásai.
Fennmaradt néhány feljegyzés, amelyekből
erőfeszítéseikről képet alkothatunk. A 8. század végén vagy
a 9. század elején keletkezett az úgynevezett Irminon apát
féle polyptyque. A polyptyque egyfajta birtokleltár vagy
kataszter volt; az említett mű a párizsi St.-Germain-des-Prés
apátsággal foglalkozik, amelynek kiterjedt birtokai voltak a
Párizs külvárosain túli területeken. E dokumentumban az
apát hihetetlen mennyiségű információt gyűjtött egybe a
huszonnégy uradalomról; gondosan számon tartott mindent
az utolsó tyúktojásig és tartalék tetőgerendáig. A
dolgozatból kiderül, hogy a lehetséges legnagyobb hasznot



hozták ki a termelésre fogható területekből és munkaerőből.
Az egyház számos esetben úgy találta, hogy a legmagasabb
hozadék úgy biztosítható, ha az uradalmakra colonusokat
földbérlő parasztcsaládokat – telepít; ezzel a lépéssel
elfordult a rabszolgaság reménytelenül alacsony
termelékenységű intézményétől. Konkrétan és egészében
soha nem utasította el a rabszolgaságot, ám folyamatosan
hangoztatta, hogy a rabszolgák felszabadítása
gyümölcsözőbb, és folyamatosan bizonyította, hogy egész
intézmény szükségtelen – vagyis nem kívánatos. A szigorú
felügyeletet és ellenőrzést természetesen szükségesnek
tartották; a st.-germain-des-prés-i apátság feljegyzéseiből
kiviláglik, hogy minél közelebb feküdt egy-egy birtok
Párizshoz, annál hatékonyabban folyt rajta a termelés. Ezért
a távolabbi területeken felügyelői házakat építettek,
amelyek nemegyszer nagyobb központok magjaivá s
ekképpen újabb növekedés csíráivá váltak. A szerzetesek új
vidékekre vándoroltak el, oda, ahol szőlőt is lehetett
termeszteni. Az egyháznak a misékhez szüksége volt a
borra, amelyet a liturgia jóval magasabbra értékelt, mint a
sört, ezért a szerzetesek egyre messzebb tolták ki észak és
kelet felé a bortermelő területek határait. Újítók voltak sok
más tekintetben is. Kidolgozták a sövények, árokpartok és
vízfolyások rendszeres és nagyarányú haszonvételeit.
Városokat alapítottak – például a marmoutier-i szerzetesek
Lavalt –, és piacokat, vásárokat hoztak létre, hogy
értékesíthessék a felesleges javakat.
Gallia nagy apátságait a 6–7. században alapították. A
Rajnától keletre a szerzetesség a kereszténység terjedését
és a Karoling-expanziót követte, különösen a 8–9.
században, amikor Európa szívében létrejöttek a
napjainkban is virágzó, nagy kolostorok. Ezzel a fejlődéssel
párhuzamosan – és gyakran vele összhangban – folyt a 4. és



az 5. században alapított püspökségek terjeszkedése is.
Számos provinciában a püspök volt a valódi uralkodó, aki
székhelyéről irányította „birodalmának” dolgait. A püspökök
egyenrangúak voltak a legnagyobb földbirtokosokkal, sőt
olykor szinte fölöttük is álltak; a ranglétrán közvetlenül
következtek a királyok és császárok után. Alig valamivel
maradtak el mögöttük a nagy kolostorok apátjai. Egyes
vidékeken – például Angliában – természetesen nehéz
különbséget tenni e kettő között, minthogy a katedrálisok
általában szerzetesi alapításúak voltak, és szerzetesek
voltak a káptalan tagjai is. A püspökségek és az apátságok
alkották az európai mezőgazdaság kristálymagjait, a
püspökök és apátok pedig a társadalom ambiciózus, újító
élcsapatát. Ez a helyzet azonban nem tartott soká. Az
egyház birtokainak terjedése körülbelül a 9. század derekán
megtorpant, majd megindult egy lassú zsugorodás. A
portyázó északi népek elég erősek és kitartóak voltak
ahhoz, hogy tönkretegyék a Karoling-államot, vagy
elősegítsék a Wessex-ház felemelkedését. Az állami hatalom
nem védhette meg az egyház birtokait, s püspökök és
apátok sem tudták megvédeni önmagukat. A területre
benyomultak a jól felfegyverzett, hivatásos hadurak. A
viking támadások sokszor darabokra zúzták a nagy
kiterjedésű apátsági birtokokat, s a 10. század során világi
nemesi uradalmak születtek a korábbi püspöki területeken.
Maine-ben Le Mans püspöke helyett a későbbi Plantagenet
ház elődei lettek a legnagyobb földtulajdonosok. A püspökök
és apátok idővel ismét megalapozták jólétüket, de legtöbb
esetben nem a birtokokon való gazdálkodással, hanem a
tizedekből és robotváltságokból. A szerzetesek
mindenesetre továbbra is vezető szerepet játszottak a
mezőgazdasági termelés területén; ennek számos
bizonyságát találjuk az apátságok – hogy csak néhány



franciaországi példát említsünk: St.-Aubin-ďAngers, La
Trinité du Vendôme, St.-Vincent-du-Mans vagy Marmoutier
levéltáraiban. A szerzetesek a 11. században is folytatták az
erdőirtást, miután a legpusztítóbb viking támadások nehéz
időszaka véget ért.
A 11. század végén, a ciszterci típusú bencés apátságok
megjelenésével a szerzetesek mezőgazdasági
tevékenységének újabb nagy felívelése kezdődött. A
ciszterciek azt állították, hogy szerzetesség eredeti, zord és
igaz egyszerűségében csakis ők követik valóban hűen
Benedeket. Jellemző, hogy gazdasági kifejezésekkel
fogalmazták meg az idealizált múlthoz való visszatérést. A
11. században a népesség erőteljesen, a 12.-ben pedig
ugrásszerűen növekedett; a termőföld mind kevesebbnek
bizonyult. A királyok és földmágnások, akik egyszer már
jókora, távol eső vagy silány földterületeket adományoztak
az egyháznak, nem voltak abban a helyzetben, hogy ezt
ismét megtegyék. A nagyvonalúbbak új adományai már
inkább kisebb, elszórt földterületek voltak, s nem nagy,
összefüggő birtoktestek. A vagyon gyorsan növekedett;
1060 és 1120 között például több alapítás történt, mint
bármikor azelőtt. Az új szerzetesi jövedelmek szórványosan
elhelyezkedő, apró földbirtokokból, és szerény bevételi
forrásokból származtak. A gascogne-i St.-Mont-apátság
alapítója negyvenhét templom, egy falucska, hét majorság,
négy kisebb termőterület, egy szőlőskert, hat művelhető
telek, halászati jogok, illetve kisebb bérletek és vámok
jövedelmét bocsátotta rendelkezésre a fenntartáshoz;
mindez hozott bizonyos jövedelmet, de korántsem jelentette
azt, hogy a szerzetesek komolyabb gazdasági tényezővé
válhattak volna. A cisztercieknek semmi közük nem volt az
efféle megoldásokhoz. Kizárólag mezőgazdasági területekre
tartottak igényt, és csorbítatlan jogokra e területek fölött.



Ezenfelül nem misék mondásával és egyéb szentségi
feladatok ellátásával igyekeztek kiegészíteni jövedelmeiket
– ellenkezőleg: szabályzatuk előírta, hogy kolostoraiknak
városoktól, kastélyoktól és a kísértés egyéb forrásaitól távol
kell elhelyezkedniük.
Így – talán véletlenségből, talán tudatos tervezés
következtében – élcsapatszerepet töltöttek be, amennyiben
jóval előbbre tolták a megművelt, illetve legeltetésre
alkalmas területek határait, mint ahol valaha is húzódtak.
Egy terjeszkedő társadalomban egyedül ez a marginális
vidék kínált fejlődési lehetőségeket, s a keresztények lettek
Európa belső gyarmatosításának mezőgazdasági apostolai.
Mások is végeztek hasonló tevékenységet, de a ciszterciek
mindenkinél nagyobb arányokban és elszántabban. Kicsiny,
igazi elitnek tekintették magukat. Fegyelmezettségük
páratlan volt. Hihetetlen lendülettel tevékenykedtek,
nagyszerű gazdák voltak, és virágzó gazdaságot
fejlesztettek ki. 12. századi terjeszkedésük az egész
gazdaságtörténetben példa nélkül áll. Az első házat 1108
ban alapították; húsz év múlva hét ház működött. 1152-re
328-ra gyarapodott a számuk, a század végére pedig 525
re. Mintegy száz év alatt hatalmas mértékben megnövelték
Európa jövedelemforrásait, elsősorban Spanyolországban és
Portugáliában (itt volt Európa legnagyobb rendháza,
Alcobaca), Magyarországon, Lengyelországban,
Svédországban, Ausztriában, Walesben, Észak-Angliában és
a skót határvidékeken. Egy csehországi város, Goldenkron
kolostorának birtokai több mint 1000 négyzetmérföldnyi
területet foglaltak el, és mezőgazdasági tevékenysége
jóvoltából hetven falu született meg a semmiből. A
ciszterciek nem riadtak vissza falvak lerombolásától sem, ha
így kívánták szellemi és gazdasági érdekeik. 1142-ben
mindenestül megsemmisítettek például három falut, hogy



létrehozzák a lincolnshire-i Revesby-apátságot; a parasztok
ugyanis zavarták volna magányukat, és a földek
műveléséhez sem volt rájuk szükség. A rend könyörtelen
volt. Akárcsak az izraeli kibucokban – amelyekhez sok
tekintetben hasonlítottak –, náluk sem volt szabad saját
célokra fordítani a pénzt, vagy drága díszítményekkel
ékesíteni a templomokat; a pénzt félretették, a többletet
pedig befektették. Erős és szigorú tekintélyi rendszerben és
függésben éltek; háromévenként összeült a nagykáptalan,
gyakoriak voltak az ellenőrző körutak, és megkülönböztető
pápai kegy folytán mentesek voltak a helyi – egyházi és
világi – hatóságok befolyása alól. Ügyeiket önállóan
intézték, és saját belátásuk szerint működhettek nemzeti
vagy nemzetközi gazdasági egységekként. A gazdasági
bajba került kolostorok gyors segítséget kaptak valamelyik
testvérháztól, vagy gyorsan felszámolták őket, a
veszteségforrásokat megszüntették, s a szerzeteseket olyan
területekre irányították, ahol több eredmény, nagyobb
nyereség ígérkezett. Az egyes apátságok pénzbeli
segítséget is kaphattak központi forrásokból, ha valami
kedvező vásárlási lehetőség kínálkozott. Fountains-ben
például nyomon követhetjük a folyamatot, melynek során
folyamatosan növelték a földterületeket, felvásárolva a
nehézségekkel küszködő tulajdonosok birtokait.
A ciszterci szabályzat kifejezetten a mezőgazdálkodás
céljait szolgálta; figyelemre méltó precizitással szabályozta
a legkisebb részleteket is. „A disznóólakat a majorságoktól
két-három mérföldnyi távolságra kell elhelyezni; a sertések
nappal szabadon kószálhatnak, éjjelre azonban az ólakba
kell zárni őket.” A szabályzat vagy egy évszázadra érvényes
megoldást adott a munkával kapcsolatos problémákra is.
Láttuk, hogy a korai bencések milyen sikerrel
helyettesítették a rabszolgamunkát a földbérleti rendszerrel.



A parasztok munkaszolgálata a 12. században – de már a
11.-ben is – mind kevésbé volt hatékony a nagy földbirtokok
művelésénél; a ciszterciek meg is szüntették az intézményt,
s kihasználva a népességnövekedésből adódó előnyöket, a
nagyszámú föld nélküli és munkátlan húszesztendősnél
idősebb ifjúból, illetve férfiból létrehozták a világi laikus
testvérek rendjét. Ezek az ifjak és férfiak írástudatlanok
voltak, s azok is maradtak, így nem nyerhettek teljes jogú
szerzetesi státust, ám más tekintetben szerzeteseknek
számítottak; ugyanazt az étket fogyasztották és ugyanazt az
öltözéket viselték, mint az „igazi” szerzetesek, és
amennyiben megfelelően viselték magukat – övék volt az
üdvözülés bizonyossága is; ez olyasvalami volt, amit minden
kolostor kínált, de rendszerint csak a viszonylag jó családból
származó és írástudó testvéreknek. E conversi – ahogy
nevezték őket – olykor háromszor-négyszer annyian is
voltak, mint az „igazi”, teljes jogú ciszterciek. Az apátsági
birtokokon mint igen fegyelmezett munkaerők dolgoztak, s
minthogy nem volt családjuk, amelyről gondoskodniuk
kellett volna, fizetést sem kellett számukra biztosítani.
Voltaképpen önkéntes és igen lelkes rabszolgák voltak, s ők
jelentették a tökéletes megoldást a nagy kiterjedésű, szűz
földterületek megművelésére – a ciszterci rend úttörő
mezőgazdasági tevékenységének rendkívüli sikere tehát
nekik, illetve az új rendszernek volt köszönhető.
A nyugati szerzetesség a keletivel ellentétben a
társadalom felsőbb rétegeinek mozgalma volt
pontosabban: tükrözte a társadalomban fennálló
természetes hierarchiát. Az apátok és perjelek a törzsi
vezetők, később pedig a nagyobb földbirtokosok
leszármazottai voltak; a szerzetesek – akiknek írástudóknak
kellett lenniük – pedig a földbirtokos osztályok soraiból
kerültek ki. Az alantas munkákat az írástudatlan parasztok



gyermekei, az alacsonyabb rendű vagy laikus szerzetesek
végezték. Az apátok a szellemi elmélyültség mellett
nagybirtokosokhoz illő tevékenységet végeztek, ha
valamivel fegyelmezettebb és rendezettebb külsőségek
között is; a cél a földekből húzható minél nagyobb haszon
megszerzése volt. Az apátságok azonban, minthogy a
nagyúri udvartartásokkal szemben „kulturális intézmények”
voltak, rövidesen egy további társadalmi feladatot
teremtettek meg és láttak el – ők váltak a műveltség, a
kultúra őrzőivé és hordozóivá. A Bizánci Birodalomban a
szerzetesség világi iskoláival és egyetemeivel nem vagy
csak igen korlátozott mértékben és értelemben látott el
efféle szerepet. Bizonyos, hogy Szent Benedek vagy Nagy
Szent Gergely sem mint a kultúra őrzőit vagy szálláscsinálóit
szemlélte a szerzeteseket. Ámde mégis így alakult a dolog;
ez az intézmény képviselte a medret, amelyben az antik
világ tudása és művészete utat talált a kora középkor
Európájába, hogy elkeveredhessen annak bennszülött
kultúráival.
Hangsúlyoznunk kell, hogy a Római Birodalom
keresztény egyháza nem volt kulturális intézmény
ellenkezőleg: még Constantinus megtérése után vagy száz
évvel is komoly erőfeszítéseket tett, hogy bizonyítsa
kulturális jó hírét. A nyugati birodalom bukásáig a „szabad
művészetek”, vagyis a korabeli tudományosság jelentős
részben pogány kézen maradt. Az egyháznak nem voltak
saját iskolái vagy tudományos központjai. Az egyetemeket
és akadémiákat az állam működtette, s többnyire pogányok
látták el a vezetésüket. A pogányság felszámolása Keleten
sokkal gyorsabban ment végbe, de az oktatás az állam
feladata és érdekeltsége maradt. Amikor az akadémiákat
felváltották az új egyetemek, fő céljuk az állami tisztviselők
képzése volt. Teológiát egyáltalán nem tanítottak. A keleti



ortodox egyház soha nem volt képes magához ragadni az
oktatás monopóliumát.
Egészen más volt a helyzet Nyugaton. A közoktatás
rendszere az 5. és 6. század folyamán széthullott, s ezáltal
az egyháznak egyszeri és különleges alkalma nyílt arra,
hogy a társadalmat a gyökereinél fogva ragadja meg.
Lehetősége volt nem csupán létrehozni az oktatás
erődítményét, de arra is, hogy a kereszténység
világszemlélete alapján szőröstül-bőröstül újjáfogalmazza az
egész folyamatot. Ágoston valamiképpen előre látta és
előkészítette ezt a fejleményt. Minthogy görögül nem tudott,
egy latin-keresztény ismeretrendszert vázolt fel, amelyben a
keresztény hittel hozta összefüggésbe az emberi kreativitás
és intellektuális hadrafoghatóság minden aspektusát. Olyan
mátrixot alkotott, amelyet az egész középkor tovább
csiszolgathatott. Hogyan lehetett azonban átadni ezeket az
ismereteket? Különös, hogy az 5. században, amikor Róma
intézményei széthullottak, keresztény iskolák létrehozására
senki nem tett kísérletet. Az első ilyen irányú javaslat 536
ban született, amikor Cassiodorus, ez a kiemelkedő katolikus
világi férfiú – Theodorich osztrogót király titkára – arra kérte
Agapetus pápát, hogy alapítson Rómában keresztény
egyetemet: „Látva, hogy az iskolákban hemzsegnek a világi
tudásra szomjazó ifjak”, sürgette a pápát, hogy „gyűjtsön
hozzájárulásokat, és hozzon létre a világi helyett inkább
keresztény iskolákat Róma városában, tudós
professzorokkal; olyat, mint amilyen valaha Alexandriában
működött”. A terv meg is született, a megvalósítás azonban
kudarcot vallott a gót-bizánci háborúskodás miatt, amely
véget vetett az állami oktatási rendszernek, és mindannak,
ami Itáliában a római civilizációból megmaradt. Gergely
pápa trónra lépése idejére a Nyugat kulturális szintje a
mélypontra jutott.



Valami azonban mégis megmaradt. Boethius, egy
másik, 6. századi világi katolikus, gót miniszter, akit a gót
ariánus üldözés idején végeztek ki, elhatározta, hogy latinra
fordítja Platón és Arisztotelész műveit. Kéziratairól
másolatok készültek, a másolatokról újabb másolatok, s a
szöveg lassan elterjedt mindenfelé. Maga Cassiodorus a
legsötétebb időszakban a calabriai Squillacéban
megteremtett egy keresztény intézményt, amelyben tanult
laikusok és szerzetesek készítették hiteles és elfogadott
szövegek másolatait, s Ágoston tanítását továbbfejlesztve
egy enciklopédikus – egyformán vallási és világi jellegű
képzést is létrehozott. Így első alkalommal történt meg,
hogy a meglévő ismeretanyag jó része keresztény célok
szolgálatában hozzáférhetővé vált. A következő két
emberöltő során Leander püspök (Gergely jó barátja) és
utóda, Izidor idején Sevillában is megvalósították a
cassiodorusi elképzelést. Sevilla a menekült keresztény
tudósok gyülekezőhelye lett, és az ariánus udvar
megtérésével lehetségessé vált az is, hogy itt hozzák létre a
keresztény kultúra centrumát. Izidor és segítőtársai húsz
esztendő leforgása alatt az emberi tudás roppant tárházát
halmozták rendezett egységbe, beleértve Boethius és
Cassiodorus műveit és azok fordításait is. Céljuk részben az
volt, hogy támogassák a vizigót királyokat, részben pedig
az, hogy oktassák, műveljék saját papjaikat és
szerzeteseiket, és mintegy mellékesen vagy véletlenül
létrehoztak egy oktatási rendszert – vagy talán egy
civilizációt. Izidor 636-ban megjelent műve elsőként a hét
szabad művészetet – a grammatikát, retorikát, dialektikát,
aritmetikát, geometriát, zenét és asztronómiát – tárgyalja,
majd az ezekhez kapcsolódó ismereteket, az
orvostudományt, a jogot és a kronológiát, aztán
továbbhalad a Biblia és annak értelmezése, magyarázata,



végül pedig az egyházjog, valamint az egyház szervezete és
hivatalai felé. A központi rész Istennel, az Isten és az ember,
az ember és az állam kapcsolatával, illetve az ember
anatómiájával, a harmadik témakör pedig az állatokkal és az
élettelen természettel foglalkozik. Az emberiség tudásának
egyfajta summája tehát, amelyben a keresztény doktrína és
tanítás, valamint az egyház szerepe kerül a szellemi
univerzum központjába, s ragyogja be annak legtávolabbi
csücskeit is. Izidor kiteljesítette az ágostoni forradalmat; az
egyház immár magába ölelte a társadalom minden
működését és moccanását, s ő válaszolta meg a lehetséges
kérdéseket.
A Braulio, Zaragoza püspöke által húsz kötetben kiadott
izidori Originum s. etymologiarum vagy nyolcszáz
esztendőre mindenfajta nyugati tanítás és műveltség
alapvető forrásmunkája lett. Meghatározta az oktatás
módszerét és tartalmát a legalacsonyabb szinttől egészen
az egyetemig. Minden, amit ezután tanítottak, csupán Izidor
írásainak kidolgozása, finomítása volt; a középkori ember
képtelen volt szakítani rendszerével, vagy kitörni annak
keretei közül. Mindez persze a mű természetéből
következett – a dolog voltaképpen egyfajta
hulladékhasznosító művelet volt –; Izidor segítőtársai
mindent tűvé téve keresgélték össze mindazt, ami akkor
még hozzáférhető volt, azóta azonban nyomtalanul
elveszett. Izidor széles – és jószerivel az egyetlen – út volt
az ókor világa felé, amíg más kapcsolatok nem alakultak ki;
először arab közvetítéssel a 12. században, majd kelet felől
közvetlenül is.
A 7. és 8. században a szerzetesség volt az egyedüli
tényező, amelynek segítségével az izidori mű a barbár
Európában terjedhetett. Ők voltak azok az írástudó
csoportok, amelyek idővel és megfelelő anyagi és egyéb



eszközökkel is rendelkeztek ahhoz, hogy hivatásos
másolókként, sokszorosítókként működhessenek. A
kéziratmásolást a 4. század végén – Márton idején – kezdték
meg, elsőként a tours-i szerzetesek, de a legtöbb
scriptorium Cassiodorus squillacei modellje alapján jött
létre, a 6. század derekán. A felhasznált anyag Nyugaton
elsősorban és szinte kizárólagosan a tartós, de egyben a
legdrágább, a legtöbb munkát igénylő és legnehezebben
kezelhető pergamen volt. Ennek alapanyagát bárhol be
lehetett szerezni – a birka-, borjú- vagy kecskebőr
egyformán megfelelt –, nem úgy, mint az egyiptomi
papiruszt, vagy a Keletről származó papírt, amely csak a 12.
század után terjedt el általánosan. A pergament ezenkívül le
lehetett mosni, a szükségtelenné vált vagy elrontott írást
lekaparni, s az alapanyagot felhasználni megint. A
munkamódszer a következő volt: négy ívet összehajtottak,
ez nyolc lapot, vagyis tizenhat egymást követő oldalt jelent.
Ez volt a quaternio. Minden másoló egy-egy ilyet kapott, s
ezekre a megfelelő számozású oldalakat kellett lemásolniuk.
A scriptoriumban akár húsz ember is dolgozhatott. Padon
vagy széken ültek, lábukat zsámolyon nyugtatták, s a
pergament az ölükben tartva dolgoztak; az előttük lévő
asztalon a másolandó könyvet, oldalvást pedig kis állványon
a tollakat, a tintát és festéket, a körzőt és a vonalzót
tartották. Teljes csendben tevékenykedtek (a levelek és az
eredeti művek diktálása egy másik helyiségben folyt), de
lapszéli megjegyzések formájában élénk eszmecserét
folytattak – az utókorral: „Krisztus, segíts munkámban!”
„Csak három ujj ír, a test haldoklik.” „Ez a munka lassú és
nehéz.” „Este van, vacsoraidő.” „Az írnoknak a legjobb bor
jár.” Az írek különösen beszédesek voltak. Egy 9. századi ír
Cassiodorus-kézirat egy lapjának szélén ez olvasható:



„Csodálatos a napfény arany csillogása a lapokon. Úgy
ragyog...”
A scriptoriumok a 7. és 8. században érték el
működésük csúcspontját – Angliában Canterbury, Rippon,
Wearmouth, Harrow, York és Lindisfarne; Írországban
Bangor, Durrow és Kells; Galliában Autun, Luxeuil, Corbie,
St.-Medard-de-Soissons; távolabb, keletre és délre pedig
Echtenach, St. Gall, Bobbio és Nonantola voltak a
jelentősebb központok. A munka rendkívül lassú volt. Ionai
Kolumbán állítólag oly gyorsan dolgozott, hogy tizenkét nap
alatt elkészítette a Book of Durrow másolatát – vagyis hogy
naponta húsz-harminc oldalt másolt le. A valóságban köze
sincs a halála után vagy száz évvel keletkezett kézirathoz.
Egy kiváló minőségben elkészített Biblia előállítása
körülbelül egyévnyi munkát jelentett egy egész
scriptoriumnak. Amikor a másolás befejeződött, a munka
vezetője összegyűjtötte a lapokat, ellenőrizte a szöveget,
majd átadta az egyberendezett kötetet a könyvkötőknek. A
kisebb, rövidebb műveket gyakran egy kötetbe fogták. Mai
fogalmaink szerint hallatlanul alacsony volt a
termelékenység. Corbie-ben több mint ötven kötet készült, s
ez már kivételesen sok volt; tudomásunk van
harminchárom, tizennyolc és ötven kötetet tartalmazó
könyvtárakról. A 8. században egy százkötetes könyvtár már
óriásinak számított. A növekedés azonban folyamatos volt, s
a reimsi St.-Rémy-apátság királyi támogatást élvező
könyvtára a 9. században már hatszáz kötettel
büszkélkedhetett. A könyvek az örökkévalóságnak
készültek. Egy kicsinyke, 7. századi kötet, egy
Wearmouthból vagy Jarrow-ból származó, afrikai vörös
kecskebőrbe kötött János evangéliuma, amely feltehetően
Beda Venerabilis tulajdona volt (Stonyhurstben őrzik), még
ma is kifogástalan állapotú.



A szerzetesek nem kultúrateremtők voltak, csupán
hordozók, átmentük, őrizők. A legműveltebbek és leginkább
vállalkozó szelleműek – például a jarrow-i Beda
bibliafordítással, kommentárírással, kronológiával és
történetírással is foglalkoztak. A 9. században új szerzetes
történetírói központok is létrejöttek. A Párizs közelében
fekvő St.-Denis történészeinek érdeklődése például a francia
koronára és az azt viselő személyekre irányult. Az egyik
itteni szerzetes, Hinchmar, az apátság és a korona közti
kapcsolat részben fiktív történetének szerzője Reims érseke
lett, s ebben a minőségében a francia s elsősorban a királyi
történetírás központjává tette a St.-Bertin-apátságot. Az
ilyen munka pallérozta az éles elmét. Hinchmar 861 és 882
között kimerítő és élvezetesen színes beszámolókká tette a
tárgyilagos és dísztelen St.-bertini Annaleseket, és
akárcsak előtte Beda – felhasznált az egyház által kínált
minden lehetőséget, hogy a frank birodalom minden
sarkából összegyűjtse a fontos információt. Valódi kísérletet
azonban senki nem tett arra, hogy a történelmet is
elmélkedő, kreatív vagy értelmező mesterséggé formálja; a
történetírás továbbra is klasszikus hagyományokat és
bizonyos kiemelkedő, latin előképeket követett. A nagyobb
apátságok voltak a sötét középkor egyetemei, a szellemi
célkitűzés azonban szerény volt, s a tananyag igen
korlátozott. Joannes Cassianus, akinek oly hatalmas érdemei
vannak a nyugati szerzetesség kulturális láthatárának
körvonalazásában, azzal érvelt, hogy a keresztény tanítás
alkotó felfedezésének korszaka véget ért, s ami hátravan, az
már csak a rendezés, tisztázás folyamata. Második
Jeromosra vagy Ágostonra semmi szükség. Ez a
meggyőződés részint abban az elgondolásban gyökerezett,
hogy a munka már elvégeztetett, részint pedig a letűnt
klasszikus világgal kapcsolatos, mélységes



alacsonyabbrendűségi érzésben. A 8–9. századi szerzetesek
úgy vélték, hogy az emberiség a rómaiak alatt elérte a
lehetséges tudás teljességét, amely azóta szinte
maradéktalanul elveszett, s a legtöbb, amit ők maguk
tehetnek, hogy hűen továbbadják mindazt, ami még
megmaradt. A katasztrófa előestéjének idején tevékenykedő
Ágoston igen szerény és néma szerepet szánt az emberi
szellemnek a totális keresztény társadalomban. A
pelagianizmus szétzúzásával megtörte a végső kérdések
kutatásának hagyományát, száműzte az elfogadott és
rögzített válaszok kritikus újra- és újravizsgálatát. Roma
locuta, causa finita (Róma szólt; a vitának vége) – ezek az ő
szavai. Tanításának ereje és hatása révén e mondás
fokozatosan mind tágabb értelmezést nyert; talán így akarta
ő maga is. A középkornak küldött végső üzenete: „a régi,
klasszikus világ és az egyházatyák szóltak; vitának helye
nincs” – vitán pedig a gondolkodással és kutatással való
tudásszerzés minden törekvését és mozzanatát kellett
érteni. Nem a szerzetesek feladata volt – noha alkalmasak
lettek volna rá –, hogy újravizsgálják a múlt tanulságait,
nekik csak továbbadniuk kellett őket, vagy – szükség esetén
– lefordítaniuk.
Jogos érv, hogy a civilizáció hosszú távon komoly
hasznot húzott e századok intellektuális önfeladásából. A
klasszikus világ szellemének jelentős része csak azért
maradhatott fenn, mert e maroknyi férfi oly mélységes
tiszteletet érzett a régmúlt írott emlékei iránt. A szerzetesek
saját életüknél is fontosabbnak tartották a fennmaradt
szövegek megőrzését, és a másolás, sokszorosítás munkáját
jóval többre becsülték, mint saját lehetséges
alkotótevékenységüket. Egy Vergilius-kötetet, amely az 5.
század végén keletkezett, s valaha feltehetően Cassiodorus
birtokában volt, a legkülönbözőbb szerzetesi központokban



őriztek, eljutott Bobbióba, s jelenleg a firenzei San Lorenzo
könyvtárban van. A szerzetesek úgy vélekedtek, hogy minél
több másolatot sikerül egy-egy műből készíteniük, annál
valószínűbb, hogy legalább egy fenn is marad. Igazuk volt. A
8. században a tours-i Szent Márton-apátság
scriptoriumában lemásoltak egy 5. századból származó
Liviust; a másolat ma is megvan, az eredeti elveszett. Élete
utolsó éveiben Beda arra biztatta íródeákját: „dolgozzon
sebesebben”. Volt a levegőben valami homályos
sietségkényszer; az emberek úgy érezték, hogy bármilyen
rettenetes is, a dolgok Róma bukása óta csak egyre
rosszabbá válnak – volt is némi okuk arra, hogy így
gondolják. A 9. század végén uralkodó Alfréd király sürgette,
hogy minden fontos latin szöveget fordítsanak angolra; úgy
vélte ugyanis: az elkövetkező nehéz idők elsöprik majd a
latin nyelv ismeretét, s ha az eredeti művek esetleg
megmaradnak is, senki nem fogja őket megérteni.
A 8. és 9. század folyamán tehát jószerivel minden ókori
szöveget lemásoltak – gyakran többször is –, így jó részük
fennmaradt. A munka jelentős hányadát a nagy német
apátságok – Lorsch, Köln, Witzburg, Reichenau, St. Gall stb.
– végezték el. Kiemelkedő szerepet játszott Fulda, a Rajnától
keletre fekvő világ történetírásának centruma; neki
köszönhetjük többek közt Tacitus, Suetonius, Ammianus,
Vetruvius és Servius szövegeit, amelyek által a középkori
ember megismerhette saját Vergiliusát. Fuldának komoly
anyagi forrásai voltak, és nagyszámú, kiemelkedően
tehetséges embert tudott összetoborozni. Az egyik, a 9.
században itt tevékenykedő szerzetes, Hrabanus Maurus,
később Mainz érseke Sevillai Izidorhoz hasonlóan
megalkotta a kor tudásának enciklopédiáját, s egy
tanítványa, Servatus Lupus, Ferrières későbbi apátja a 12.
századi Salisburyi János előtti időkben talán a legközelebb



jutott ahhoz, amit ma tudósnak nevezünk. A fuldai
szerzetesek műve azonban korántsem önálló, eredeti.
Hrabanus enciklopédiájában nem találunk önálló
gondolatokat, Servatus fő érdeme pedig, hogy Friuli hercege
számára egybegyűjtötte a barbár törvénykezés lehető
legteljesebb corpusát. E művek hasznosak voltak, ám nem
többek ismétléseknél. Nem szabad azt hinnünk ezenfelül,
hogy a szerzeteseket elsősorban a klasszikusok
továbbadása, átmentése érdekelte. Egyetlen görög világi
mű eredetijét sem őrizték meg; még a görög egyházatyákat
is csupán latin fordításban tanulmányozták és
sokszorosították. A latin világi irodalommal csupán idejük
elenyészően kicsiny részében foglalkoztak. A másolók
figyelme szinte teljes egészében az egyházatyák: Ambrus,
Ágoston, Jeromos, Gergely s később Beda munkáira, a
Bibliára, a szentek életére és liturgiai művekre
misekönyvekre, zsolozsmáskönyvekre, evangéliumokra,
antifonáriumokra, énekeskönyvekre és
himnuszgyűjteményekre – összpontosult. Óriási
mennyiségben állítottak elő továbbá zsoltároskönyveket,
martirológiumokat, pontifikálékat – ezek a könyvek a
püspökök feladataival foglalkoztak – és bűnbánati
olvasmányokat. Ezekben az évszázadokban száz kézirat
közül talán csak egy akadt, amely nem volt közvetlenül és
szorosan a kereszténységgel kapcsolatos.
A keresztény vonulat nemcsak az írott szót, de a kultúra
minden rétegét áthatotta. A világi művészet és világi
oktatás fogalma gyakorlatilag a semmibe tűnt. Bizonyos
pogány-barbár és pogány-klasszikus motívumok – akárcsak
a törvények esetében – beszűrődtek az új, homogén,
céljaiban és hangvételében keresztény modellbe; a
változást minden esetben a szerzetesek segítették elő. A
folyamat a legtisztábban a késő 7. századi Northumbria



esetében tanulmányozható. A római és kelta típusú
szerzetesi magatartás egybeszűrődésével párhuzamosan
ment végbe a kulturális eggyé válás is. A kulcsfigura
Benedek püspök northumbriai nemesember volt, aki
megjárta Rómát, és tudatosan (az udvar támogatásával)
azzal a szándékkal alapította meg ikerapátságait, hogy új
kulturális és vallási zsinórmértékeket határozzon meg.
Rómában látta a bizánci-császári műhelyeket, ahol
exportra és helyi „fogyasztásra” egyaránt – fényűző javak
hallatlan sokfélesége készült: finoman kidolgozott,
bíboralapra, aranybetűvel írt evangéliumok, elefántcsont
püspöki székek, selyem miseruhák, kárpitok és drága
ereklyetartók. Benedek „római módra építő” gall
kőműveseket és a színes üveggel bánni tudó üvegezőket
hozatott, Rómából pedig kölcsönkérte Jánost, a Szent Péter
székesegyház főkántorát, hogy megtanítsa énekelni és
felolvasni az angol szerzeteseket. A könyveken kívül
szerzett ereklyéket, miseruhákat, serlegeket és
szentképeket is. Northumbria egy nemzedéken belül
nemcsak Beda munkáit ajándékozta a világnak, de a
legmagasabb rendű másolói tevékenység termékeit is; az
egyik innen származó kéziratot, a wearmouth-jarrow-i Codex
Amiatinust Cassiodorus Bibliájának egy példánya ihlette, ám
hordozza a helyi, népi stílus jegyeit is – Ceolfrid apát 716
ban Rómában a pápának ajándékozta, mint az angol
ügyesség és mesterségbeli tudás kiemelkedő remekét.
Jelenleg a firenzei San Lorenzo-könyvtárban őrzik, a kora
középkor legnagyszerűbb alkotásai között. A közeli
Lindisfarne kézművessége már teljességgel és kifejezetten
kelta volt. Működött itt egy ékszerkészítő műhely, ahol
hatszáz éves technikákkal alkottak a pogány hagyományok
szerinti mintájú darabokat. Ezek a kelta-pogány színek és
formaelemek jelentek meg a kéziratok illusztrációiban, kivált



a Lindisfarne-i Evangéliumban, amelynek egyik pazar
iniciáléja körül tízezer-hatszáz pont egy valahai pogány kelta
hercegnőnek készült ékszer síkbeli mintáját rajzolja ki. Két
nevezetes korabeli ír ékszerészmestermunka, az ardagh-i
serleg és Tara-melltű formái szoros rokonságot mutatnak a
Lindisfarne-i Evangélium iniciáléinak és mintáinak
vonalvezetésével. Az absztrakt képalkotás pogány
motívumai keresztény összefüggésben jelennek meg a 7.
századi Book of Durrow-ban és a 9. században készült Book
of Kellsben, amelyekben a római-bizánci hatás díszítette fel
ezerszínű ragyogással az alapokat jelentő kelta-pogány
szerkezetet. A legcsodálatosabb fejlemény talán a kelta
keresztény kőkeresztek vadonatúj műfaja és formanyelve
volt. A kőfaragás ír hagyománya a Krisztus előtti 1. századi
La Tène-korszakig nyúlik vissza; a kereszt keresztény jelképe
alkalmat és lehetőséget kínált a pogány technológiának
arra, hogy egy teljességgel egyedi és sajátos művészi
világot fejlesszen ki, számos, egymástól különböző
irányzattal és korszakkal s folyamatosan alakuló,
artikulálódó üzenettel. E magas kőkeresztekben egyfajta
kőbe vésett teológia maradt reánk, amelyben tisztán kelta
gyökerekbe oltott, kifinomult mediterrán vallási koncepció
szemlélhető. A kereszteket az utak mentén állították fel a
Brit-szigetek nyugati vidékein, azokon a helyeken, ahol az
utak találkoztak, és az emberek összegyűltek – intőn és
áldón magasba emelt ujjakként, a kereszténység néma,
csak a szemnek beszédes tanúiként.
A kelta világ kőkeresztjei jelképezik a művészet és a
kereszténység mélységes és teljes azonosulását, amely oly
erőteljesen és megdöbbentően jellemezte ezeket az
évszázadokat. A kereszténység nem csak a kultúra
hordozója volt; a szerzetesek működése által fokozatosan
maga a kultúra lett. A Wearmouth-Jarrow-korszak delén a



két kolostorban több mint hétszáz szerzetes működött;
mindannyian képzettek, műveltek és írástudók – a kicsiny,
félbarbár királyság emberi tudásának és tehetségének
oroszlánrésze e két helyszínen volt megtalálható, s
Northumbria gazdasági erejének ugyanilyen magas
hányadát emésztette fel ez a vállalkozás. A szerzetesség
igen eredményesen tudta rávenni a felemelkedő nyugati
társadalmakat, hogy jelentős arányban fordítsák kulturális
célokra anyagi és szellemi erőforrásaikat. A szerzetesek
csodákat műveltek, amikor óriási mértékben megnövelték a
mezőgazdasági termelésre és állattartásra használt
területeket, ám arról is gondoskodtak, hogy a többleteket
vagy legalábbis azok nagy részét a művészetre és a
műveltségre fordítsák, s ne pazarolják vagy fogyasszák el.
Ekképpen két különböző, de egymást kiegészítő eszközzel
emelték ki Európát a Róma utáni állapotok szakadékából,
szervezetük nemzetközi jellege pedig – mindezen felül – azt
is biztosította, hogy e kultúra elterjedése a lehető
leggyorsabb és leghatékonyabb legyen. A kereszténység
ezen a téren is közvetlen hatást fejtett ki. A kolostorok
lényegében a helyi vallási odaadás és önfeláldozás termékei
voltak, s ahol ez az érzület a leghevesebben lángolt, ott
alakultak ki a legjelentősebbek, s váltak dinamikus kulturális
központokká, ahonnan a térítés szándékával mindenfelé
kirajzottak a szerzetesek.
A Brit-szigetek szerepe tehát jelentőségében és
arányaiban túlmutatott gazdasági vagy népességi
erőforrásain. Írország már igen korán tudósokat „exportált”
a kontinensre (és Britanniába is). Ír férfiú volt – feltehetően
egy ionai szerzetes – Dicuil, a frank vidéken keletkezett első
földrajzi tanulmány, a Liter de Mensura Orbis Terrae
szerzője; ebben megtalálható volt annak az elefántnak a
leírása is, amelyet Harun ar-Rasíd 804-ben küldött Nagy



Károlynak, valamint utalások Izlandra és a Feröer-szigetekre
– a jelek szerint Dicuil járt is ezeken a területeken. A 9.
század közepén Liège-ben működött egy ír csoport,
amelynek vezetője, Sedulius Scottus (vagy Scottigena) még
görögül is tudott valamelyest – ez az akkori Nyugat
Európában az írek monopóliuma volt –, írásai között éppúgy
találunk politikai elméleteket, mint nagyszámú latin verset
némelyik élvezetesen humoros. A 9. században hasonló
körök működtek Laonban és Reimsben is Joannes Scotus
Erigena vezetése alatt, akinek latin- és görögtudása a kor
mércéjével mérve kiemelkedőnek számított, De divisone
naturae című műve pedig nagyívű kísérlet volt a teremtést
és a mindenség keletkezését feszegető filozófiai és teológiai
elmélet megalkotására. A 8–9. században az írek mellett
fontos kultúraközvetítő szerepet töltöttek be az angol
szerzetesek. Kiemelkedő figura Wilfrid, a püspök, aki
vallását és hivatalát kulturális magasrendűséggel
egyesítette, s a fríz partvidéken aktív missziós
tevékenységet is folytatott; még inkább pedig Bonifác,
akinek germániai missziója eljuttatta a kereszténységet
Közép- és Észak-Európába, s olyan kulturális központokat
alapított, mint például Fulda, Bonifác legkedvesebb
kolostora. A kulturális átmenet fő vonulatai közül talán a
legfontosabb volt az, amelyik a 8. században (mint láttuk, a
Rómához s azon keresztül Bizánchoz kötődő) Wearmouth
Jarrow-tól húzódott a yorki érseki iskoláig s onnan a frank
területekig. A legnagyobb hatású közvetítő ezen a vidéken
Alcuin volt, akiről Einhard, Nagy Károly életrajzírója így
beszél: „a király tanítómestere, egy diakónus, akit Albino
névvel is illettek; születésére nézve britanniai szász, s a
maga idejében a legnagyobb tudású férfiú”. Találkoztunk
vele Nagy Károly megkoronázásánál, s látni fogjuk a
későbbiekben is. Alcuin, először mint a palotában működő



iskola vezetője, később pedig Franciaország legnagyobbra
becsült apátsága, a tours-i Szent Márton apátjaként Nagy
Károly fő kulturális és vallási tanácsadója lett – a két szerep
ebben az időben azonos és elválaszthatatlan volt.
Egy Alcuin-formátumú ember szemléletében a vallás
terjesztésére való törekvés, a hitnek a műveltség és a
Szentírás, valamint a járulékos tudományok általi teljes és
maradéktalan megértése s a művészetekkel való dicsérete
mind-mind részei voltak az egységes keresztény
látomásnak, amelynek a személyes odaadás és
meggyőződés kölcsönözte az erőt és a ragyogást. A kultúra
szintje a hit hőfokával közvetlen kapcsolatban állt. Alcuin
volt az, aki eltöltötte Károly elméjét Ágoston De civitate
Beijének térítő szenvedélyével, s ő mutatta meg neki
Gergely Aethelbert királyhoz intézett és a nép
megtérítésének szentelt levelét. 789-ben a király Alcuin
hatására bocsátotta ki az Admonitio Generalist, az egyház
politikájának határozott kinyilatkoztatását, amely korábbi
kapitulárékon és római kánonjoggyűjteményeken alapult, és
gyakorlatilag a legapróbb részletekre is kitért. Voltaképpen
római birodalmi látomás volt egy keresztény társadalomról,
amely önmagával békében és egységben él királya uralma
alatt, és az igazságtalanságon kívül nem tart semmitől – azt
mondhatnánk: egyfajta ágostoni vízió. A 62. bekezdésben
ezt olvashatjuk: „Uralkodjék béke és egyetértés minden
keresztények s a püspökök, apátok, nemesurak és más
szolgáink, nagyok és kicsinyek között, mert béke nélkül nem
élhetünk Istennek tetsző életet.” Talán ennél is
figyelemreméltóbb azonban, hogy e látomásban a
kultúrának mennyire fontos szerepet juttatott. A 72.
bekezdés a szerzetesi és érseki iskolák alapításával és
fenntartásával, valamint a bibliai és liturgikus szövegek
fordításával és javításával foglalkozik. Ebből és más



dokumentumokból egyértelműen látható, hogy az Alcuin
által inspirált Károly az egyház által irányított kulturális
reneszánszban látta a tökéletes, keresztény társadalom
létrehozásának legfőbb eszközét. Az egyház a nyugati
barbárok uralkodóiban tudatosította klasszikus örökségüket,
s arra buzdította őket, hogy őrizzék meg és adják tovább
azt, csaknem ugyanolyan hévvel, ahogyan a kései
birodalom idején és azt követően tették sokan, például
Cassiodorus vagy Boethius. Az örökséget ezúttal
természetesen teljességgel keresztény összefüggésben
értelmezték. Minthogy pedig a kulturális igény kereszténnyé
vált, kapcsolatba került a keresztény célokkal és politikával
is. Nagy Károly iskolákat létesített, mert szüksége volt
képzett papokra, hogy megtérítsék a frízeket, a szászokat, a
szlávokat és az avarokat, és köztük is éljenek, valamint mert
még több pap kellett a névlegesen már keresztény frank
területeken. A hit terjesztéséhez, oktatásához pedig
hatalmas mennyiségű, egységes és hiteles szent szöveg is
nélkülözhetetlen volt, szükség volt tehát a képzett
emberekre, hogy átvizsgálják és pontosan, gyorsan
sokszorosítsák ezeket. Az „alapanyag” Lombardiából, de
főleg Angliából származott. Alcuin az angliai apátságok és
püspökségi iskolák termékeit használta fel; ezek római
kapcsolataik segítségével a kéziratok javításának,
tisztázásának központjai voltak. A Rómából származó,
„megbízható” példányok eljutottak Canterburybe, Jarrow-ba,
Yorkba és Malmesburybe, ahol másolatokat készítettek
róluk, a más országokba induló angol hittérítők és a
franciaországi központok számára. Ceolfrid nem csupán a
szépsége, hanem pontossága, hibátlansága miatt vitte
Rómába a Codex Amiatinust. Más, fontos angliai kéziratokat
elküldték Corbie-ba, Tours-ba, St.-Denis-be, Utrechtbe,
Echternachba, Mainzba, Lorschba, Amorbachba, Wirzburgba,



Salzburgba, Reichenauba és természetesen Fuldába is – ahol
újabb másolatok készültek róluk. A bibliai és hitbuzgalmi
szövegek mellett olykor néhány világi tárgyú könyv kézirata
is felbukkant; azoké, amelyeket Cassiodorus lelki
szempontból hasznosaknak és olvasásra érdemeseknek
ítélt; valamint egyéb, a kéziratok gondos másolására, az
esetleges javítások észrevételének technikájára s a
helyesírásra, a kötésre és a könyvek tárolásának módjára
vonatkozó útmutatásai is. Ez utóbbi mű belekerült egy
minden egyházi intézményhez eljuttatott körlevélbe;
feltehetően Alcuin írta le, és Nagy Károly bocsáttatta ki. Egy
másik, Alcuin és Nagy Károly által kibocsátott körlevél
szerint a király felvállalta azt a feladatot, hogy „a lehetséges
legnagyobb gondossággal átjavítsa” a teljes Bibliát, amely
„a másolók tudatlansága következtében erősen eltorzult”. A
nagy feladat fő végrehajtója Alcuin volt, s a munkájának
eredményét tartalmazó hatalmas kódex volt az, amelyet
mint láttuk – Rómában átadott urának a 800. év
karácsonyán. Alcuin kijavított Bibliája bizonyos értelemben
jelképezi a kora középkor kultúrájának határait: egyfelől
mutatja a tudatos és az adott körülmények között valóban
hősi erőfeszítést, hogy a lehető legtöbbet idézzenek fel és
őrizzenek meg, mégpedig a lehető legnagyobb
pontossággal, a múlt ismereteiből, másfelől jelzi az új
távlatok felderítésére, meghódítására irányuló törekvés
teljes hiányát is.
Ezek a középkori tudósok hitték, hogy Isten pontosan
megszabta az ember által e világban bűntelenül elérhető
tudás határait. E korlátok elfogadásának motivációja a
félelem s a múlt mélységes tisztelete volt. Rémültek voltak
és babonásak. Alcuin késő 8. századi keresztény egyháza
bizonyos lényeges vonásaiban felismerhetően azonos volt
Pál Korinthoszbeliekhez írott leveleinek egyházával, ám attól



más vonatkozásokban – természetesen – lényegesen
különbözött. Ha azt mondjuk, hogy a kereszténység a 4.
században „birodalmiasult”, az 5. századdal kezdődő
periódus során – és Nyugaton – bizonyos mértékű
„barbarizálódásról” beszélhetünk. Kifejezetten új vonások
nem alakultak ki, de a „birodalmi kereszténységben” már
megjelent elemek némelyike hallatlan mértékben
felerősödött, s ennek következtében némiképp átalakult
közülük legjelentősebb az ereklyék kultusza. E kultusz
Ambrus általi népszerűsítése a 4. századi Milánóban a
kereszténység történetének meghatározó mozzanata volt.
Az ereklyék gyorsan – és vagy nyolcszáz évre – a keresztény
hitbuzgalom legfontosabb tárgyaivá váltak. Ezek voltak a
keresztények egyedüli gyakorlati védelmezői a
megmagyarázhatatlan szenvedések s a gonosz lélek
szüntelen, ártó mesterkedései ellen. Úgy tartották, hogy a
szentek testük földi maradványai által egyfajta
kapcsolatban maradtak a világgal, az ereklyék tehát
energiát sugároznak, mint valamiféle atommáglya, s
ugyanúgy hasznosak is – vagy veszedelmesek. A jelentős
ereklyéket szent félelemmel közelítették meg, s a káromlók
és kétkedők gyakran szenvedtek tőlük büntetést. Hordoztak
egy, a világot szüntelenül át- meg átható természetfeletti
erőt, amely a megfelelő liturgikus és szentségi csatornákon
át volt működésbe hozható.
Azt – legalábbis a birodalmi időkben – már felismerték,
hogy a „csodák kora” véget ért; a keresztény térítők többé
már nem terjeszthetik természetfeletti erők rutinszerű
támogatásával az Evangéliumot, mint egykor az apostolok.
Az egyház a montanisták óta kirekesztette vagy
megsemmisítette azokat, akik azt állították, hogy képesek
csodákat tenni vagy nyelveken szólani. Ahogyan I. Gergely
fogalmazott: „Nos, testvéreim, látjuk, hogy nem



mutathattok fel efféle jeleket; vajon azt jelenti-e ez, hogy
nem hisztek?” – és kérdésére így válaszolt: „Nem. Mert a
szent egyház nap mint nap műveli a lelkekben azt, amit
ama régi időkben az apostolok a testen véghezvittek... És
bizony, e csodák nagyobbak, mert lelkiek; és annál is
nagyobbak, mert nem az emberek testét, hanem a lelküket
emelik a magasba.” Mindazonáltal elfogadták, hogy
bizonyos kivételes esetekben előfordulhatnak csodák,
amelyek mindig a szentekkel, haláluk után pedig
ereklyéikkel állnak kapcsolatban. Elméletben és a
gyakorlatban is mindenki elfogadta ezt az elméletet. Beda
például tanult, művelt ember volt, aki pontosan tudta,
hogyan kell bánni a bizonyítékokkal, és soha nem utasította
el a természetes magyarázatokat; vihar hirtelen kitörését
vagy elülését s a hasonló jelenségeket. Számára a csodák
erkölcsi és didaktikus célból voltak szükségesek. Szent
Cuthbert-életrajzában (egyike a középkor legnagyobb
hatású biográfiáinak) leírja, hogyan engedelmeskedtek a
szent akaratának a levegő és a tenger lényei – voltaképpen
maga a tenger és a levegő. Az ember – írja Beda
eredetileg rendelkezett a környezete feletti hatalommal, de
a bűnbeeséskor elveszítette; ám egyes, kivételesen erényes
emberek visszanyerhetik ezt a képességet. Beda kimutatta,
hogy a szentek által véghezvitt csodák hangsúlyozták és
előmozdították Anglia megtérését. A csodák egyedül Isten
szándékának beteljesítését szolgálják, és soha nem azt,
hogy elkápráztassák az embereket. Forrásait mindig
szigorúan ellenőrizte, és ragaszkodott ahhoz, hogy a
beszámolók független személyektől származzanak. Fursey
egy ír szent, aki a 630-as években Kelet-Angliában élt
pokollátomásának ismertetésében írja:



Apátságunkban még él egy idősebb testvér, akinek egy igen kegyes és
tiszta életű férfi elbeszélte: a kelet-angliai királyságban saját szemével látta
Furseyt, aki maga számolt be neki látomásairól. Hozzátette, hogy noha igen
kemény, hideg téli időjárás, erős fagy volt, és Fursey csak vékony ruhát viselt,
elbeszélése közben úgy verejtékezett, mintha bizony nyár közepe lett volna
annyira felindította őt az emlékek felidézésének boldogsága és rettenete.
A szentek által tett csodákban megingathatatlanul hívő
emberek számára az ereklyék birtoklása a vallásos hit
legfontosabb aspektusa lett. Ez volt a vallási tevékenység
egyetlen olyan területe, ahol maradéktalanul egyetértett és
egyenrangú volt a papság és a laikus tömeg. Az ereklyék a
legváltozatosabb gyakorlati célokra is szolgáltak. A miséknél
gyakorlatilag nélkülözhetetlenek voltak az oltárra rögzített
darabok. Kulcsszerepet játszottak a törvénykezésben, a
vitáknál és az eskütételeknél is. A királyok magukkal vitték
őket a csatákba; az ereklyekultusz ereje s a katonai
sikerekre gyakorolt közvetlen hatása az egyik volt azon okok
közül, amelyek következtében oly készek voltak a
kereszténység felvételére a barbár uralkodók. I. Vilmos, mint
az ortodoxia és a reformok bajnoka, úgy indult a hastingsi
csatába, hogy nyakában a pápától kapott ereklyékből fűzött
láncot viselt; egy nemzedékkel később a Szent Lándzsa
felfedezése hathatósan mozdította elő az első keresztes
hadjáratot. A fontos ereklyéket őrző helyekre irányuló s a 4.
századtól kezdődően mindennaposnak számító zarándoklás
több mint ezer éven át volt az utazás legfőbb
mozgatórugója, s nemegyszer komoly hatást gyakorolt a
nemzetközi kereskedelem alakulására is. Nem csak városok
növekedtek az ereklyék körül; hasonlóképpen jöttek létre a
rendszeres regionális, országos vagy nemzetközi vásárok is,
amelyek megrendezését úgy időzítették, hogy
egybeessenek a fontos ereklyék évenkénti nagy
bemutatásával. Észak-Franciaország prosperitásának egyik



fő oka például a St.-Denis és a Notre-Dame ereklyéit
bemutató nagy körmenetekhez kapcsolódó vásárok
kialakulása volt.
Az ereklyék értékesebbek voltak minden nemesfémnél,
s voltaképpen ők álltak a középkori arany- és
ezüstművesség érdeklődésének középpontjában is. Jó példa
a conques-i St. Foy-kép. Foy minden valószínűség szerint
egy kisleány volt, aki a rómaiak 303-as, utolsó
keresztényüldözése idején, tizenkét esztendős korában
szenvedett mártírhalált. Földi maradványainak egy részét
866-ban szállították az apátságba, ezután hamarosan
bekövetkeztek a csodák, s megkezdődtek az
adományozások és zarándoklatok. Az ereklyéket 985 körül
aranyszoborba foglalták, s ehhez a későbbiek folyamán
hozzáerősítették az adományként kapott smaragdokat, a
megannyi agátot, gyöngyöt, ónixot, zafírt, ametisztet,
hegyikristályt és római kámeákat – a szent ezüsttel bevont
koponyáját a szobor hátoldalán egy kis üregben rejtették el.
A 10. században nagyszámú, hasonlóan fényűző
ereklyetartó készült, például egy trieri
aranyművesműhelyben egy láb alakú ládikó, amelyben
Szent András saruját helyezték el, vagy egy hetven
centiméter magasságú, aranylemezekkel borított, fa
Szűzanya-ereklyetartó, amelyet I. Ottó császár unokája, egy
apácafejedelem számára készítettek, s amely feltehetően a
legrégebbi szabadon álló Szűzanya-szobor. E csodálatos
mestermunkák nagyrészt elvesztek; legtöbbjüket a 17.
században rabolták el és olvasztották be. Rochesterben volt
valaha egy garnitúra színezüstből készült összecsukható
szék, Harold király ajándéka, és egy elefántcsont kürt,
amelyet Hódító Vilmos adományozott. A readingi
apátságban állt egy csodaszép Miasszonyunk-szobor,
amelyről a 15. században így írt egy csehországi látogató:



„Soha nem láttam még hozzá hasonlót, és nem is fogok,
míg a világ világ.”
A társadalom mozgósítható erőforrásainak jelentős
részét fektették az ereklyékbe, azok drága foglalataiba és
tartozékaiba; ez volt az egyik módja annak, hogy
biztonságban tartsák a pénzt. Egy apátság vagy püspöki
székhely ereklyegyűjteménye – vagy akár csak egyetlenegy,
de jelentőségteljes darab – vonzotta a zarándokokat, akik
jövedelmet jelentettek. A királyok a nagyobb
templomokéival vetekedő gyűjteményeket halmoztak fel,
hogy ezzel is erősítsék hatalmukat és tekintélyüket. A
legfontosabb darabokat mindenüvé magukkal is vitték, s
ezáltal azok spirituális hatalmának védelmében érezhették
magukat. Az egyszerű gyertya-órát, amelyet Asser püspök
szerint Alfréd király talált fel, arra használták, hogy
folyamatos fényt árasszon a király utazó
ereklyegyűjteménye előtt. A kollekcióknak átfogóaknak,
sokoldalúaknak kellett lenniük, hogy elnyerjék a
nézőközönség csodálatát. Akárcsak a mai nemzeti
képzőművészeti gyűjtemények esetében, itt is volt néhány
sine qua non – például a helyi szentekről teljes
keresztmetszetet kellett adniuk. Nagy kár, hogy a kora
középkori ereklyeegyüttesekről nincsenek mélyebb
ismereteink, a későbbi századokból azonban már részletes
„leltárak” is fennmaradtak. Ismerjük például az újonnan
alapított readingi apátság gyűjteményének 1120 és 1190
között keletkezett, teljes katalógusát. A felsorolás 242 tételt
tartalmaz, mint például: a Mi Urunk saruja, pólyája; az
oldalából kiömlött vér és víz; az ötezer embert jóllakató,
csodálatos kenyérszaporításból, illetve az utolsó vacsorából
származó morzsák, Veronika fátyla és halotti leple; Mária
haja, ágya és öve, Mózes és Áron botjai, valamint Keresztelő
Szent János különböző tárgyai és testrészei. A gyűjtemény



korántsem olyan tekintélyes, mint gondolnánk; az egyes
darabok természetesen csupán parányi törmelékek voltak, s
a 12. századi Konstantinápolyban könnyűszerrel be lehetett
szerezni a felsoroltak mindegyikét – túlnyomórészt szinte
bizonyosan hamisítványokat. Szűz Mária haja például
egészen hétköznapinak számított. A readingi angol ereklyék
feltehetően eredetiek voltak. Igyekeztek lépést tartani a
korral – újabb figyelemre méltó mozzanat –, és tekintélyes
gyűjteményt halmoztak fel Becket Szent Tamás, Clairvaux-i
Bernát, Armagh-i Malakiás és a népszerű gyermekszentek,
Norwichi Vilmos és Buryi Norbert ereklyéiből (utóbbiakat a
közmeggyőződés szerint a zsidók gyilkolták meg
„kereszténygyűlölő” szertartásaik során); valamint – ez is
ritkaság volt – a Downpatrickban 1185-ben „felfedezett”
Szent Brigitta koponyáját, állkapcsát, haját, egy bordáját és
öltözetének darabjait. Reading legféltettebb kincse
egyébként Szent Jakab keze volt, amelyet jótevőjük, Matilda
császárnő raboltatott el a német császári kápolnából, s
amely valaha Konstantinápolyban őrzött, császári tulajdon
volt. Közel ugyanilyen értékesnek számított Szent Fülöp
„feje” – egy arany fejszoborba foglalt csontdarab –; ez
valamivel később került az apátságba, János király
adományaként. Utóbbi a negyedik keresztes hadjáratból
származó zsákmány része volt, ennek során rabolták ki
Konstantinápolyt; a harcokból amúgy számtalan más,
értékes ereklye származott.
Az ereklyékkel kapcsolatban az okozott nehézségeket,
hogy rendkívüli értékességük következtében nem lehetett
őket a bűnös üzelmektől megmenteni. Az
ereklyehamisításnak voltak kiemelkedően aktív korszakai:
Szíriában és Egyiptomban a Constantinus utáni időkben, a 8.
századi Germániában a Karoling-ereklyeinfláció idején,
amikor itáliai utazó kereskedők rakományszámra szállították



ezeket a frankokhoz; valamint a 13. század elején, amikor
Bizánc kifosztása révén „hiteles” ereklyék tömege s még
ennél is nagyobb mennyiségű hamisítvány került Nyugat
Európába. Hamisítványok persze minden időben és nagy
számban forogtak közkézen. 761-ben I. Pál pápa
dekrétumban tiltakozott az ellen, hogy: „Krisztus szent
hitvallóinak és mártírjainak Róma falain kívül fekvő, igen
régi temetői az elfeledettség és elhanyagoltság sorsára
jutottak, s mostanra a kegyeletet nem ismerő longobárdok
tevékenységének eredményekképpen romokban hevernek,
mert ezek az emberek a legszentségtörőbb módon felássák
a mártírok sírjait, és elrabolják a szentek testének
maradványait.” A történet nem új: már I. Gergely felfedezte,
hogy egyes görög szerzetesek éjjelente közönséges római
sírokat ásnak és fosztanak ki, s amikor elfogták és
kivallatták őket, kiderült, hogy a megszerzett csontokat
Konstantinápolyba viszik, és elsózzák őket, mint szent
ereklyéket. Annyira tehát mindenesetre becsületesek voltak,
hogy legalább valóban római csontokkal folytatták a
szentségtelen kereskedést.
Az egymást követő pápák rendre megpróbálták
visszaszorítani a legrútabb galádságokat. A legnagyobb
jelentőségű ereklyéken – a hitelesség igazolásaként
szerepelnie kellett például a pápa személyes pecsétjének is.
A pápáknak azonban komoly anyagi befektetetéseik voltak
az ereklyekereskedelemben. Rómában folyamatosan
„találtak” szentektől és mártíroktól származó földi
maradványokat. A 9. században például Paszkál pápa egy
csodás látomása nyomán lelték meg Szent Cecília tetemét.
A leletek húsa sokszor teljesen vagy szinte teljesen
romlatlan volt, s ezt Róma a szentség csalhatatlan jeleként
értelmezte. Konstantinápolyban ugyanakkor éppen fordítva
vélekedtek: úgy tartották, hogy a hús épsége az eretnekség



jele; az eretnekek húsának ezer éven át vagy a megfelelő
feloldozásig kell épen maradnia. Ez a kultusz központi
kérdése tárgyában mutatkozó éles ellentét azonban a
gyakorlatban nem túl sokat számított; Konstantinápolyból
hajórakományszámra küldték Rómába a csontokat és
ruhafoszlányokat, a római leletek pedig – diplomáciai és
katonai támogatásért cserébe – a gazdag uralkodókhoz
vándoroltak észak és nyugat felé. 826-ban Jámbor Lajos
császár igen erős nyomást gyakorolt a pápára, hogy adja át
neki Szent Sebestyén testét; pápa végül is beadta a
derekát; az ereklyét diadalmenetben vitték Soissons-ba,
Rómában pedig az esemény a nép heves felzúdulását
váltotta ki. A római tömegek 834-ben ismét tiltakoztak,
amikor a pápa eladta Szent Alexander és Szent Jusztin
ereklyéit egy Freisingből érkezett küldöttségnek, amely
viszonzásképpen „drágaságok nemes és súlyos halmazát”
adta át neki. Tíz évvel később II. Sergius a prumi Varcuard
apátnak adta el Szent Chrysanthius és Szent Darius
ereklyéit. Ahonnan ezek érkeztek, akadt ott még bőven.
Az állam és az egyház magas méltóságai nemcsak
adták és vették az ereklyéket, de bátorították és
elősegítették a nyílt rablást és kalózkodást is. Voltak
hivatásos ereklyetolvajok, például Alfréd durhami kanonok,
aki minden évben kegyes látogatást tett Jarrow-ban, míg
csak nem sikerült elemelnie Szent Beda testét, amelyet
aztán Durhamben Szent Cuthbert mellett helyezett el.
Durhamet viszonzásképpen a saját püspökei – Aethelbert és
Aethelwin – fosztottak meg ereklyéitől; a katedrális kincsei
közül jó néhányat szülőföldjük, Peterborough apátságába
csempésztek át. A királyok, püspökök és apátok hivatásos
bűnözőket alkalmaztak, vagy – minden szükséges és
lehetséges eszköz bevetésével – maguk vállalkoztak a
lopásra, rablásra. Az emberek nem tettek különbséget



politikai és katonai erő között, a spirituális hatalom záloga
pedig a szent csontok birtoklása volt. A nagyralátó Nagy
Kanut király például komoly rizikót is felvállalt, éppúgy,
ahogy a csatákban tette kockára országát és életét – a
várható eredmény megérte a kockázatot. 1020-ban a
romseyi Aethelstan apát Dorchester püspökének
ösztönzésére és Kanut király egyetértésével tengeri
expedíciót indított Sohanba, hogy ellopják Szent Félix testét,
és az elszánt kalandorok valóságos tengeri ütközetet vívtak
Ely szerzeteseivel. Három évvel később Aethelnoth érsek a
Szent Pál-székesegyházban feszítővasakkal nyitotta fel
Szent Aelfheah szarkofágját, s közben a király testőrei
tartóztatták fel a feldühödött polgárokat. Kanut félig
öltözetlenül rohant ki a fürdőből, hogy részt vegyen a
rablásban, és maga ragadta meg a kormányrudat a
csónakban, amely a Temzén vitte át az egy szál deszkán
fekvő tetemet, hogy aztán fegyveres kísérettel szállítsák
vissza és temessék el újra Canterburyben. Kanut
közreműködött Szent Mildred testének Thanetből való
elrablásában és Canterburybe szállításában is. Mindezek az
incidensek nem huncutságok vagy kalandorságok voltak,
hanem a hatalmat, a kiváltságokat, a tekintélyt, a
törvényhozást és a primitív uralkodók reményeit és
szorongásait érintő valóságos államügyek.
A rendszer bizonyos vonatkozásait illető kétségek a 12.
században merültek fel először. 1120 körül Guibert, Nogent
apátja A szentek ereklyéi című munkájában azzal érvel,
hogy a szentkultuszok jó néhánya koholmány – példaként
egy ifjú földbirtokos tiszteletét hozta fel, aki csupán azért
vált kultikus figurává, mert halála történetesen
nagypéntekre esett. Egy nemzedékkel később III. Sándor
pápai monopóliummá tette a szentté avatás teljes
folyamatát. Guibert nyilvánvaló csalásnak minősítette a



kultusz egyes további elemeit is. Egy konstantinápolyi és
egy angeli templom egyaránt azt állította, hogy Keresztelő
Szent János feje a birtokában van. Lehet, hogy a
Keresztelőnek két feje volt? Ely és St. Albans egyformán
ragaszkodott ahhoz, hogy nála vannak Szent Dunstan
csontjai, s ugyanezt állította a dániai Odense is. Egy
vagyonos püspököt vagy apátot rászedni nem volt
különösebben nehéz dolog. A bayeux-i Odo apátot jól
becsapták a corbeil-i szerzetesek, akik egy paraszt
holttestét adták el neki mint Szent Exupéry maradványait.
Hogyan lehetséges, hogy a „megkettőződött”, hamis
ereklyék a jelek szerint valódi spirituális hatást fejtenek ki?
A rendszer ebben az időszakban már hanyatlásnak indult. A
13. századra az általános hitbuzgalom központja az
oltáriszentség lett, s a szenteknek újaknak és
látványosaknak kellett lenniük – amilyen például Szent
Tamás volt –, hogy körülöttük jelentős kultuszok
formálódjanak.
Mindezenközben azonban az ereklyekultusz
megváltoztatta Európa arculatát. A legjelentősebb minden
ereklye közül Szent Péter teste volt, amelyről a keresztény
közvélekedés – legalábbis a 2. század közepétől fogva – úgy
tartotta, hogy a róla elnevezett vatikáni templomban
található. A test birtoklása végső „bizonyítékul” szolgált
arra, hogy Péter valóban Róma első püspöke volt. A
következő kronológiát alkották meg: Krisztus után 34-ben
Antiochia püspöke lett, 40-ben Rómába tette át püspöki
székhelyét, 59-ben pedig Linust és Cletust szentelte
utódaivá. Senki nem vonta kétségbe ezeket az állításokat.
Úgy tartották, hogy Péter létrehozott egy püspöki utódlási
vonalat, amely azóta sem szenvedett törést. Ráadásul Pál
teste szintén Rómában volt. E két ereklye kétszeresen is
apostoli alapítású püspökséggé tette a várost, az



egyetlenné Jeruzsálemen kívül, amely azonban az egyház
politikájában nem játszott különösebben fontos szerepet.
Leó pápa (440–461) kinyilvánította, hogy Péter és Pál, a két
legnagyobb tekintélyű apostol a város védelmezőiként
Romulust és Remust váltotta fel. Róma tehát
keresztényiesített formában – örökölt valamit a császári
város legyőzhetetlenségéből. Krisztus azonban
nyilvánvalóan azt akarta, hogy Róma kitüntetett nemzetközi
szerepet játsszon az egyházban is. Innen a Máté 16:18
közismert szövege. Róma – mint láttuk – már a 2. században
kiterjesztette befolyását más városokra. A péteri szöveg
ugyanakkor egészen a 3. század közepéig nem tett szert
központi jelentőségre; először a keresztelés kérdéséről
Karthágóval folytatott vitában említették meg. Gelasius
pápától, Ambrus kortársától, és az ereklyekultusz késő 4.
századi hajnalától kezdve azonban kulcsfontosságúvá vált, s
gyakran idézték Péternek a városban való
„jelenvalóságával” kapcsolatosan. Ettől az időtől kezdve
tűnnek fel a kánon- és zsinatihatározat-gyűjtemények is.
Bármiféle kétség merült is fel, természetes volt, hogy Péter
szövegéhez kell folyamodni, s olyan szabályokat kell
megfogalmazni, amelyeket mindenkinek el kell fogadnia. A
Rómában összpontosuló egység fejlődése sokkal inkább a
Szent Péter iránti spontán tisztelet és odaadás, mintsem a
pápák ez irányban amúgy is minimális erőfeszítéseinek
eredménye volt. Kolostorokat és apátságokat alapítottak,
szenteket avattak, szabályzatokat rögzítettek, és helyi
zsinatok ültek össze királyok elnöklete alatt – s mindezt
anélkül, hogy Rómára függesztették volna tekintetüket. A
püspökök és apátok kinevezése adott helyszínen történt, s
Róma, miután tájékoztatták, csupán jóváhagyta a
döntéseket. Mindig jelen volt azonban a felsőbbségnek egy
elméletben és némiképpen a gyakorlatban is megmaradt



eleme, amely részben Szent Péter különleges szerepének,
részben pedig Róma egykori birodalmi fővárosi szerepének
volt tulajdonítható. Minden pápa, aki lehetségesnek vagy
kívánatosnak tartotta befolyásának kiterjesztését, Péterre
hivatkozva és alapozva tette ezt. II. Gelasius, aki 492 és 496
között foglalta el a pápai trónt, kijelentette, hogy „az áldott
Péter székhelyének joga van feloldani, amit bárhol
bármelyik püspök megkötött”. A péteri kánon- és
határozatgyűjtemény tehát fölötte állt a többinek. A Keleten
már korán megszilárdult érseki rendszer igen lassan hódított
teret Nyugaton. Az egyes galliai vagy hispán püspökök
inkább Róma püspökétől, semmint érsekeiktől kértek
tanácsot vagy rendelkezést. A pápák Damasus ideje óta a
régi, birodalmi „leiratokhoz” hasonlóan, a császári
ügyintézés technikájával és stílusában kezelték az efféle
kéréseket. A pápai levelek lassan dekretáliákká váltak, s a
pápák mindinkább úgy viselkedtek, mint akiknek történelmi
megalapozottságú törvényalkotási joguk van. Róma az
érseki rendszert is birodalmi örökségének elemévé formálta
át. A canterburyi érsekséget I. Gergely erőfeszítéseinek
eredményeképpen közvetlenül Róma alapította, s a
pápasággal mindig is különleges kapcsolata volt. Canterbury
érsekének a pápa palliumot, gyapjú körgallért ajándékozott;
ezzel valaha a császárok övezték fel kijelölt legátusaikat. A
7. századtól kezdődően ez a gyakorlat kiterjedt más
érsekségekre is, és összekapcsolódott egy hitvallás
megtételével, amellyel az érsek ortodoxiájáról adott
bizonyságot a pápa előtt – minthogy Róma a hitbeli
tökéletesség és romlatlanság őrizője volt.
A 4. század utolsó évtizedeitől kezdve Róma
Jeruzsálemet is megelőzve – a zarándokutak fő célpontja
lett. Ennek következtében Róma Jeruzsálemétől erősen
eltérő liturgiai gyakorlata mindinkább irányadóvá,



standarddá vált a Nyugaton. 416-ban I. Ince pápa
ténylegesen azzal érvelt, hogy mivel az Evangéliumot a latin
provinciákban Róma terjesztette el – ez az állítás egyébként
nem is maradéktalanul igaz –, ezeknek magától értetődően
át kell venniük a római liturgiát. Ez nem következett be
legalábbis Nagy Károlyig, aki hivatalos, állami politikaként
vezette be a római gyakorlatot. E liturgiai uniformizmussal
szemben a korai egyház több jelentős alakja is síkraszállt.
Milánóban például az ambroziánus rítus volt érvényben, s a
regionális eltérések ellen még az egységet és
egységességet, az egyház dolgaiban való centralizmust és
tekintélyt igen fontosnak tartó Ágoston sem emelt kifogást.
A pápák azonban magasra tették a mércét a templomi zene
és a külsőségek terén, s a Rómába látogatók hazatérve
természetesen igyekeztek utánozni a tapasztaltakat saját
templomaikban.
Nehéz lenne eltúlozni, hogy Szent Péter folyamatos
jelenléte és szüntelenül érezhető ereje mennyire uralta a
várost a kora középkor emberének gondolkodásában.
Damasus korától kezdve minden keresztény arra törekedett,
hogy legalább egyszer életében eljusson Rómába. A pápák
pártolták ezeket a zarándoklatokat. Damasus kezdte meg a
katakombákban fekvő mártírok „katalogizálását”, s utódai is
hasonlóképpen törekedtek mederbe terelni a zarándokokat.
A katakombákban lévő lámpások olaját kicsiny ampullákba
gyűjtötték; s a szent ereklyéket hol az óramutató járásával
megegyező, hol ellentétes irányban járták körbe, s eszerint
címkézték fel az ampullákat is – már a 6. századból
fennmaradt néhány ilyen cédula. Ismerünk a 7. századból
származó útikalauzokat, két eredeti példány is ismeretes,
meglepően pontosak és részletesek. Zarándokszállásokat is
létesítettek, de a különböző „nemzetek” létrehozták a



sajátjaikat; az angolok például több, általuk borough-nak – a
szó később borgóvá módosult – nevezett szálláshelyet is.
Gergely írásai, amelyek ebben az időben igen
elterjedtek voltak, népszerűsítették a csodákat és a péteri
jelenlét okkult, babonás elemeit. A császárnőnek a
következőket írta: „Péter és Pál apostolok teste oly
csodákkal sziporkázik, és oly erőt sugároz, hogy rettenet
nélkül egy imádkozó sem közelíthet hozzá.” Ezután elmesél
két történetet munkásokról, akik meghaltak, mert
túlságosan megközelítették a testeket. A közelség, akárcsak
Tutankhamon sírja esetében, végzetesnek bizonyult. A
helyszín sötét volt és misztikus; tele különös neszekkel és
kipárolgásokkal; a zarándokok nem is léphettek be magába
a föld alatti szentélybe, csupán kendőket vagy
aranykulcsokat lógathattak le, hogy kisvártatva mint szent
és hathatós ereklyéket húzzák fel őket. Mindenki bizonyos
volt afelől, hogy Szent Péter valóban, fizikai értelemben van
jelen, és székhelyének minden tevékenységét felügyeli.
Testének maradványai éberen őrködtek jogai fölött, és
lesújtottak arra, aki megkísérelte őket megsérteni. Bizonyos
értelemben Péter valóságosabb volt, mint maga a pápa, aki
csupán az ő helytartója. A zarándoklat nem szimbolikus
aktus, hanem Péter tényleges meglátogatása volt. A jarrow-i
Ceolfrid apát Rómába vitte a szerzetesei által készített
csodaszép, színes Bibliát, s az ajánlás – írja Beda – nem a
pápához, hanem Szent Péter testéhez szólt. Péter a sírból
nemcsak erőt sugárzott, de szükség esetén tevékeny
szerepet játszott az egyház dolgaiban is. Amikor például Leó
pápa a krisztológia és Szentháromság-tan alapvetéseként a
kalkhédóni zsinat elé tárta könyvét, kijelentette, hogy a mű
közvetlenül Péter sugallatára keletkezett; egy 7. századi
teológus, Johannes Moschius ténylegesen hitt abban, hogy a
végső javításokat Péter csodás módon saját kezűleg végezte



el. A húsvét időpontjának rögzítésének céljából összehívott
whitbyi zsinatról szóló színes beszámolójában Beda
elmondja, hogy Northumbria királya Ionával szemben Rómát
választotta, mert hitte, hogy Péter valóban birtokolja a
Mennyek Országának kulcsait, s ekképpen minden bizonnyal
erősebb, mint Szent Kolumbán. Péter nem mozdulatlan,
halott ereklye volt, hanem jelenlét; tevékeny és hathatós. A
germániai misszióra induló Szent Bonifác „Rád, Szent Péter,
és a Te helytartódra” esküdött. Péter ezenfelül kifejezésre
juttatta neheztelését is, és előfordult az is, hogy büntetett.
710-ben a pápa, mint Róma hivatalos képviselője,
lázadással vádolta Ravenna érsekét, és kitolatta a szemét.
Az ítéletet úgy tálalták, mint Szent Péter közvetlen
kívánságát, amiért az érsek nem teljesítette az Ő
helytartójának akaratát. Az volt tehát a közhiedelem, hogy
míg Péter testének maradványai a sírjában nyugszanak, e
világi personája a mindenkori pápában lakozik, aki ekképpen
helyette és általa dönt, cselekszik és rendelkezik.
Fentiekből az következik, hogy Szent Péter Rómával való
kapcsolatának teljes fontossága csak a 8. századra
bontakozott ki, jelentőségét csak ekkor fogták fel és
fogalmazták meg. Ahogy Péter tisztelete, tekintélye és ereje
növekedett, mi sem természetesebb, mint hogy az emberek
úgy vélték: a korábbi időkben hasonlóképpen állt a dolog, s
nem csupán elméletben, hanem a legszorosabban vett
gyakorlati értelemben is. Az elgondolás a 8. század
folyamán fokozatosan mindinkább előtérbe került,
mégpedig számos tényező eredményeként, amelyek
gyökeresen átalakították a politikai külvilág és Róma
kapcsolatát. A legfontosabb volt ezek közül a 726 utáni
években a Bizánccal való pénzügyi szakítás. Róma püspöke,
mint bizánci herceg és a birodalom egyes itáliai területeinek
uralkodója, legalább az 5. század második felétől kezdve



adót tartozott fizetni Konstantinápolynak. Ezt azonban
megtagadták, elsősorban azután, hogy Justinianus hadai a
császári hatalom visszaállításáért folytatott hosszú és
eredménytelen küzdelmek során végigrabolták Itáliát. 726
ban a pápa egyszerűen megtagadta az adófizetést, és többé
nem is volt hajlandó teljesíteni. Ennek következtében a
pápaságnak már egyetlen nagyhatalommal sem maradt
semmiféle formális politikai és védelmi kapcsolata. Szakított
Bizánccal, a longobárdokban pedig nem bízott, így hát
érdeklődése egyre inkább fordult az Alpokon túl
folyamatosan erősödő frankok felé. A frankok, akárcsak az
angolok, közvetlenül a katolikus kereszténységre tértek át. A
kereszténység az angol térítők Szent Bonifác működésével
tetőző erőfeszítéseinek eredményeképp gyorsan terjedt a
Rajnán túli vidékeken, és ennek megfelelően növekedett a
frank befolyás és hatalom is. Miért ne nyújthatná ez a
felemelkedő katolikus nagyhatalom azt a védelmet, amelyet
Bizánc többé már nem biztosíthatott? A szövetségi viszony
átrendeződése ugyanakkor azt is jelentette, hogy a pápaság
független tényező, amely szabadon választhat a két
domináns hatalmi rendszer között. Innen az elképzelés,
mely szerint a Róma irányította közép-itáliai területek
különleges jelentőséggel bírnak, és egy, a pápa vezetése
alatt álló, megújult birodalom magját képezik. Ez megoldani
látszott egy már régóta nyugtalanítóan jelenvaló történelmi
kérdést is: vajon miért tette fővárosává Constantinus az új
Rómát oly igen hamar a megtérése után? A válasz csakis az
lehetett, hogy új hitének tanúbizonyságaként, mint kivételes
ajándékot, Szent Péternek kívánta átnyújtani a régi Rómát
és annak tartozékait. Valamikor a 8. században ennek a
magyarázatnak írásos bizonyítéka is került Constantinus egy
Szilveszter pápához írt „levelében”, amelynek dátuma: 315.
március 30. Mint sok-sok más keresztény hamisítvány, ez is



igen valószínűen a pápai körök jó szándékú próbálkozása
volt, hogy dokumentumokkal bizonyítsanak egy eseményt,
amelynek valahai megtörténtében a legszilárdabban hittek
is. A levél felsorolja a császár által Róma püspökének mint
Szent Péter helytartójának küldött ajándékokat:
feljebbvalóságot minden patriarkális székhely fölött,
beleértve magát Konstantinápolyt is (ez máris hiba volt, hisz
Konstantinápoly 315-ben még nem is létezett), és minden
más egyházat; a lateráni császári palotát és Róma uralkodói
jelképeit, valamint császári hatalmat Róma, Itália és a
nyugati tartományok fölött. Azt is állították, hogy
Constantinus személyes ajándékként Szent Péter testére
helyezte a dokumentumot.
A constantinusi adománylevél tehát – úgymond – a pápa
mint Szent Péter helytartója kezébe helyezte a birodalom
nyugati tartományait, ekképpen pedig egyszeriben tálcán
kínálta a totális keresztény társadalom boltozatának
zárókövét. Nyugaton az egyház már keresztény jellegűvé
tette a törvényeket, vezető szerepre tett szert a
mezőgazdálkodásban, és megszerezte a kultúra és az
oktatás monopóliumát. Most arra is alkalma nyílt, hogy
integrálja a kormányzás alapjait a keresztény tanítással és
gyakorlattal, s a keresztény teológia tisztviselőjévé tegye az
uralkodót.
Az elmélet régóta készen állt; Melkhisédek, a pap-király
figurája már az Ószövetségben megjelenik. Pál, arra
irányuló erőfeszítései során, hogy elhatárolja a zsidó
zelótaságtól a kereszténységet, és bebizonyítsa, hogy a
Római Birodalomnak a legkisebb mértékben sem kell tőle
tartania, ismételten hangsúlyozta, hogy a fennálló
hatalomnak isteni megszenteltsége van: „Mert nincs
hatalom, csak az Istentől, ami van, azt Isten rendelte.” Az
uralkodó – állította – „...az Isten eszköze a javadra. De ha



gonoszságot művelsz, rettegj, mert nemhiába viseli a
kardot. Isten eszköze, hogy a gonosztevőt megbüntesse.”
Pál elképzelése az uralkodóról, mint egyházi figuráról,
könnyen beilleszthető volt – talán ez is volt a cél – az isteni
vagy félisteni fejedelem, a legfőbb pontifex pogány fogalmai
közé. Amikor az uralkodó megváltoztatta vallási
elkötelezettségét, a keresztény ideológusok keményen
ragaszkodtak hozzá, hogy királyi-főpapi minőségét
megőrizze, s ekképpen az állam tekintélyének teljes
súlyával léphessen fel az elhajlásokkal és eretnekségekkel
szemben, s őrizhesse meg a katolikus ortodoxiát. Ágoston
azzal érvelt, hogy amikor a császár kinyilatkoztatja, mi a
helyes, magától Krisztustól származik a kinyilatkoztatás. Azt
állította: a császárok felruháztattak ezzel a megszentelt
hatalommal, hogy elláthassák kvázi-püspöki feladataikat.
Euszebiosz püspök úgy vélte, hogy Constantinusnak joga
volt magát püspöknek tekinteni. Az 5. század elején ez a
keresztény császár-pápaság volt a birodalom hivatalos
szemlélete; Honorius és császári testvére, Arcadius
rendeletei hazaárulásnak tekintették az eretnekséget – és
viszont; a következő században pedig Justinianus törvényei
már kimondták, hogy a császár a dogmáknak és a papok
érdemeinek legfőbb megítélője, s az egyház fölötti hatalma
kiterjed annak minden tevékenységére, kivéve a papi
feladatok tényleges lelki tartalmait. A konstantinápolyi
zsinaton (448) a püspökök mint főpap-császárt köszöntötték
Theodosiust; a kalkhédóni zsinaton (451) „pap és király”
nak titulálták Marcianust. A keleti pátriárkák és metropoliták
alárendeltekként hamar belekerültek ebbe a sémába. De
Róma is elfogadta a pap-császár gondolatát. I. Leó pápa, a
papok méltóságának nagy harcosa, azt mondta
Marcianusnak, hogy imádkozott Istenhez: „a királyi korona
mellett a főpapi pálcát is adja Neked”. Rómában, akárcsak



Konstantinápolyban, isteni eredetű intézménynek tartották
a császári méltóságot. A császár tisztelete egyfajta vallási
szolgálatnak számított. Amikor Rómában 438-ban érvénybe
léptek a theodosiusi törvények, a senatorok egyhangúlag
kántálták: „Tebenned van a mi méltóságunk, Tebenned
vagyonunk, Teáltalad vannak mindenek” – huszonnégyszer,
s mindezt tizenötször egymás után, vagyis összesen 352
szer –, modellt adva a későbbi Istenhez, a Fiúhoz és Szűz
Máriához szóló keresztény litániáknak is. Az uralkodó
főpapot Konstantinápolyban az imádat finoman kidolgozott
apparátusa vette körül. Egy Cremona püspökétől,
Liutprandtól származó, 10. századi leírás szerint a császár
fel- s le lebegett egy rejtett gépezet által mozgatott trónján,
hogy megjelenése ámulatot és félelmet gerjesszen, a trón
mellett pedig hasonló mechanikus szerkezetet rejtő
oroszlánok álltak, amelyek csapkodtak a farkukkal és
morogtak a látogatók közeledtekor.
A császári ceremóniák némelyikét a pápaság is átvette.
A Lateránban keveredtek a keleti udvar kellékei és
szimbólumai azokkal a formákkal, amelyeket a korábbi
római senatustól és magistratustól vettek át. Nyugaton
most először fontos szerepet játszott a – szintén
Konstantinápolyból származó – zene, amellyel még
fennköltebbé tették a szertartásokat. A pápai tisztségviselők
szigorú rangsor mentén helyezkedtek el, a pápai
trónteremhez bonyolult rendszerben sorakozó előszobák
vezettek, a pápát mély térdhajtással (proszkinézis) kellett
köszönteni trónusa előtt, s először a 7. század végén a
phrygiumnak vagy camelauconnak nevezett, fehér pápai
fejfedőre tett utalással is találkozunk – ebből alakult később
ki a tiara –, állítólag Constantinus ajándékozta
Szilveszternek korona helyett, ez ugyanis elfedte volna a
tonzúráját. A fennmaradt szertartáskönyvek, például az



Ordo Romanus leírják, hogy milyen szertartásos mozzanatok
közepette mondott misét a pápa egy bizonyos római
templomban egy adott napon – megismerhetjük a
részletesen kidolgozott ceremóniát, amelynek központjában
a bizánci udvar gyakorlatának megfelelően sokkal inkább a
pápa alakjának dicsőítése állt, mint maga a szentmise.
Ahogy a Bizánc és Róma közti szakadék szélesedett, a
pápaság isteni alapításának hangsúlyozásával támasztotta
alá önállósági törekvéseit. 727-től magát Bizáncot is
megosztotta a Konstantinápoly hivatalos álláspontjává vált
ikonoklasztia. II. Gergely pápa elítélte a képrombolást, és
729-ben gyakorlatilag megszakadt a politikai kapcsolat; VII.
János idején pedig freskók kerültek a Santa Maria Antica
falaira, s a képeken a pápa nem a császár kezéből, hanem
magától a császárnői ruhában és koronával ábrázolt Szűz
Máriától vette át a pápaság jelképeit.
A pápaság szembeszállhatott a mind távolibbnak és
erőtlenebbnek tűnő Bizánccal, és felruházhatta önmagát a
szuverenitás díszeivel, ám arra nem voltak meg az eszközei,
hogy valóban önálló hatalomként lépjen fel. Védelemre volt
szüksége, és a 8. század elejétől fogva mindinkább az
Alpoktól nyugatra felemelkedő hatalomtól várta azt. A
pápaságnak a Nyugat-Európa legnagyobb világi hatalmával
kötendő szövetségre való törekvése egybeesett a barbár
királyok abbeli igyekezetével, hogy hatalmuk
megerősítésére elnyerjék a legmagasabb keresztény
támogatást. A pogány időkben a királyi dinasztiák a mitikus
istenektől származtatták magukat, aztán jött a
kereszténység, s ha előfordult, hogy e családok utódlási
vonala – az örökös hiánya, vesztett csaták vagy szegénység
miatt – megszakadt, az új királyi házaknak a hatalomba
iktatáshoz és az abban való megerősítéshez szükségük volt



vallási szertartásokra is. Az új királyra sugárzó szentségi
kegyelem pótolta a hiányzó királyi vért.
A királyavatás egyes primitív, keresztény formái
kétségkívül már a 6. században kialakultak a Nyugaton, s
lehetséges, hogy egy vizigót királyt már 672-ben keresztény
szertartás keretében kentek fel. A 8. században
bekövetkezett események mindenesetre teljességgel
átformálták a helyzetet. A 740-es évekre a frankok Meroving
királyainak hatalmuk nem, csupán nevük maradt.
Birtokaikat elvesztették, s többé nem jutalmazhatták
földtulajdonnal híveiket. A valódi hatalom örökletesen a
háznagyok kezébe került. A ház feje, Pipin a pápától kért
állásfoglalást: vajon a király, aki már nem képes ellátni
feladatát, király-e egyáltalán? A pápa – bőséges bibliai
idézetekkel körítve – azt válaszolta, hogy a királynak a
hatalmat gyakorolnia kell. A válasz kézhezvételekor Pipin és
az udvari papság azonnal cselekedett. Az utolsó Meroving
uralkodónak és fiának levágták hosszú fürtjeit, fejük búbját
kiborotválták, és bezárták őket egy kolostorba. Pipint a pápa
különleges, teljhatalommal – plenitudo potestatis
felruházott követe, Bonifác érsek 751-ben királlyá kente, s
három évvel később maga a pápa is elutazott északra, hogy
személyesen ismételje meg a ceremóniát. Nem egészen
világos, hogy az érintettek miben látták a felkenés lényegét;
meglehet, úgy értelmezték, hogy az aktus felmenti Pipint a
bukott uralkodónak tett hűségeskü érvénye alól. Annyi
mindenesetre bizonyos, hogy a kereszténység hivatalos,
szentségi megjelenését a pápa és a király is úgy tekintette,
mint a régi idők varázslatának egyfajta feloldását és egy új
világ kezdetét.
A „királycsinálás” joga a pápa kezébe került. A frank
fennhatóság alatti területek gyors növekedése a 8. század
második felében s a pápaság elvi megalapozásának a



constantinusi adománylevél alapján történő fejlődése
egyformán azt sugallta, hogy a pápa már magára vállalja a
„császárcsinálás” szerepét is. A csinálás persze talán kissé
túlságosan is erős kifejezés. A pápa szerepe sokkal inkább
szentségi funkció volt, semmint valóban meghatározó
hatalmi tényező. A bizánci hatalom itáliai hanyatlásával a
pápaság – I. Pál alatt – felemelkedett, és a maradék császári
hatalom elismert örököse lett – s egészen 1870-ig
gyakorlatilag az is maradt; ugyanakkor azonban mindvégig
az ádáz helyi pártoskodás áldozata volt. Amikor Pál 768-ban
meghalt, egy helyi herceg, Toto di Nepi vakmerő puccsot
hajtott végre három fivérével, s egyiküket Constantinus
néven pápának kiáltotta ki. Christophust, a primiceriust, aki
ellenállt, a Laterán előtti téren megvakították és
megcsonkították; néhány nap múlva belehalt sérüléseibe.
Toto herceg fenyegetéseinek hatására Palestrinai Gergely
püspök, pápai alkamarás, ha vonakodva is, egyházi rangba
fogadta a világi Christophust. Ám gyors egymásutánban két,
rivális pápát is felszenteltek; s a puccs véres és barbár
zűrzavar közepette összeomlott. A fivérek egyikét
megvakították, ahogy egyik fő egyházi támogatójukat is
(neki még a nyelvét is kivágták); Constantinust kivonszolták
a palotájából, női nyeregre ültették, lábához súlyokat
kötöztek, és egy kolostorba zárták, majd kitolták a szemét,
és odalökték az egyik rivális pápa, III. István lábai elé, aki
közölte vele, hogy minden korábbi rendelkezése
érvénytelen. Mindennek eredményekképpen végül is
megszületett egy dekrétum, amelyben kinyilvánították,
hogy „kiközösítés terhe mellett semmiféle világi vagy más
helyzetű személy sem vehet fegyveresen részt a
pápaválasztáson; a választás minden esetben az egyház
vezetőiként ismert papok és az egész papság ügye és
feladata”. A cél az volt, hogy a pápaságot a helyi politikától



függetlenné tegyék. A valóságban azonban a pápaság
mint egyébként minden más tényező is a Nyugaton
folyamatosan sodródott a Karoling-állam vonzásköre felé.
Maga Nagy Károly először 774-ben járt Rómában.
Hatalmának védelmező árnyékában I. Hadrianus a pápaság
történetében először hozhatott létre a városban egy szilárd,
belső kormányzatot. Huszonhárom esztendős pontifikátusa
alatt újjászerveződtek a pápai birtokok. Személyes jó
barátságba került nemcsak Alcuinnal, Nagy Károly
tanácsadójával, de magával a királlyal is, s amikor 795-ben
elhunyt, Károly „úgy sírt, mint aki hőn szeretett fiát vagy
fivérét vesztette el”. Ám Nagy Károly szemében Hadrianus
soha nem volt több, mint magas rangú püspök, akit úgy kell
kezelni és tekinteni, mint államegyházi tisztviselőt. Amikor
pedig a pápaság ismét nehézségekkel került szembe, s III.
Leót 799-ben elrabolták, és kis híján megvakították, Károly
természetesnek tekintette, hogy közbelépjen és ítélkezzen.
Így jutunk ahhoz a nevezetes naphoz, 800 karácsonyához,
amellyel megnyitottuk ezt a fejezetet. Az esemény számos
tendencia – a Nyugaton mindegyre növekvő frank hatalom,
Bizánc megsemmisülése, Róma egyházi felemelkedése és a
birodalom nyugati részére való örökösödési jogának igénye,
végül pedig, de nem utolsósorban a megszentelt királyság
mint intézmény kialakulása – logikus eredője volt.
Egyedül a pápa szerepe volt tisztázatlan, s ezt Nagy
Károly azonnal észrevette a meglepő szertartás során. Vajon
a pápa adta neki a birodalmat, vagy a megszentelt pecséttel
csupán elismerte és de jure is egyértelművé tette, hogy ő
de facto birtokolja azt? Vagy másképpen: ő, Károly
elismerte-e bármifélékképpen is a pápa feljebbvalóságát
azáltal, hogy elfogadta a kezéből a koronát? III. Leó egy
hatalmas falfestménnyel ékesítette a Lateránt. A kép
Krisztust ábrázolta, egyik oldalán Constantinus és



Szilveszter, a másikon Leó és Károly állt. Ez persze nem
oldotta meg a helyzetet. A 8. században ismét felszínre
bukkant a tény, hogy a pápa rászorult a frank királyok
védelmére, ennélfogva tehát alsóbbrendű volt náluk – és
alacsonyabb. A királyi udvarban működő egyháziak
különbséget tettek a keleti császárok és a nyugati királyok
között, minthogy előbbieket 457 óta mindig az egyház
koronázta meg, de – szemben az utóbbiakkal – nem voltak
felkentek. A nyugati egyház egyenesen az Ószövetségből
vette a felkenés gondolatát; Sámuel volt, aki „...felkente
testvérei körében”, „...Attól a naptól eltöltötte Dávidot az Úr
lelke”. A király tehát Christus domini; az Úr Felkentje lett – e
földön a leghatalmasabb. Nagy Károlynak a következőket
mondta az egyik püspöke: „Mindig megemlékezzél arról,
királyom, hogy Istennek, a Te Uradnak helytartója vagy.
Őrködnöd és uralkodnod kell mindenek felett, és számot
adnod az utolsó ítéletnek napján. A püspök csak a második
helyen áll; ő csupán Krisztus vikáriusa.” Alcuin 799-ben, egy
Károlyhoz írt levelében így fogalmaz:
Ez idáig három legmagasabb méltóság van a világon: a pápa, aki Szent
Péternek, az apostolok hercegének püspöki székében uralkodik, mint az ő
helytartója... a második Róma (Bizánc) császári tiszte és világi hatalma... és a
királyi méltóság, amelybe a mi Urunk, Jézus Krisztus helyezett téged, mint a
keresztény népek uralkodóját, aki erőben felülhaladja a másik kettőt,
bölcsességében kiválóbb azoknál, uralkodásának nemességében pedig
magasztosabb. Krisztus egyházának biztonsága és léte egyedül Terajtad áll.
Nyilvánvaló, hogy amikor a 800-ban bekövetkezett
koronázás eggyé forrasztotta a második és harmadik
tényezőt, Károly tekintélye megerősíttetett és
megnövekedett; uralkodói felelőssége kiterjedt az egész
keresztény világra. Alcuin rexnek és sacerdosnak is
tekintette Károlyt, olyannak, mint Melkhisédek. Az ő szavai:
„Arra törekszel, hogy megtisztítsd és megvédelmezd



Krisztus egyházát belülről a hamis testvérek tanításától,
kívülről pedig a pogányok rombolásától. Az isteni hatalom
felruházott téged e két szablyával, melyeket kezeidben
tartasz.” Természetszerűen e Melkhisédek-figura joga és
feladata volt, hogy kijelölje a püspököket és más egyházi
méltóságokat – az elgondolás az egyébként eszköztelen
egyház védelmét szolgálta a világi nemesség törekvéseivel
szemben. A gondolatot hangsúlyozta a 11. század elején
Thietmar, Merseburg püspöke is: „Egyedül csak királyaink és
császáraink, e földi zarándoklatunk legfelsőbb uralkodójának
helytartói jelölik ki a püspököket, s helyes, hogy mindenki
másnál inkább gyakoroljanak felsőbbséget a papok felett;
nem volna helyénvaló ugyanis, ha azokon, akiket Krisztus a
saját hasonlatosságára hercegekké tett, bárki is uralkodnék,
azokon kívül, akiket a megkoronázás és felszentelés
dicsősége által fölébük helyezett.” A felkent király-császár
tehát minden más világi uralkodó fölé kerül; az elgondolás
kifejtését a király és a pap egymást kiegészítő szerepeinek
leírása teljesíti ki. „A pap és a király a maga hivatalában
fogalmaz egy késő 11. századi angol-normann író – hordozza
Isten és Krisztus képét; a pap az alacsonyabb rendű, emberi
természetűt, a király pedig a magasztosat, az istenit.”
Nagy Károly megkoronázásával tehát a nyugati
társadalom fölötti keresztény hatalomátvétel – legalábbis
elméletben – beteljesedett. A pápaság és a Karoling-udvar
erélyes és céltudatos tényezői nemcsak a Római Birodalom
teljes dicsőségében való helyreállítását látták az általuk
létrehozott új hatalmi struktúrában, hanem a társadalom
minden vonatkozásban való újjászervezését is, amely a
keresztény földi királyság modellje lehet. Az ágostoni
látomást Károly fogja valóra váltani. Ő maga is így gondolta
valahogy. Rendkívül intelligens és világosan gondolkodó
ember volt. Felfogta és átérezte a hatékony kormányzás, a



kultúra és a kereszténység közötti mély, belső kapcsolatot. E
három közül azonban kétségtelenül az utolsót tartotta a
legfontosabbnak, mert mindenekelőtt és elsősorban vallásos
volt, és teljességgel elfogadta az egyház által a vállaira
helyezett ágostoni küldetést. Einhard beszámol
erőfeszítéseiről, hogy képezze magát, előrehaladjon a
tudományokban és a keresztény élet gyakorlásában is: „...
megpróbálkozott az írással, és gyakran táblákat és
pergamenlapokat helyezett a párnái alá, hogy a pihenés
ritka pillanataiban gyakorolhassa az olvasást. Sajnos
azonban túl későn fogott bele a dologba, s igyekezete nem
sok eredményt hozott... Ám igen komoly figyelmet szentelt
arra, hogy jobban olvasson és énekelje a zsoltárokat, és igen
jártassá is vált, noha soha nem olvasott fel közönség előtt,
és énekelni is csak uniszónóban vagy magának énekelt.”
Célja – különösen élete utolsó évtizedeiben – az volt, hogy
birodalmában minél több írástudó ember legyen, s hogy a
papság képes legyen nemcsak evangelizálni a lakosságot,
de mindenütt elmélyíteni is a kereszténység ismeretét.
Elfogadta a királyról mint az ég és föld közötti villámhárítóról
szóló alcuini meghatározást: „A király jósága népének
jólétében, seregeinek győzelmeiben, az ország
hangulatának nyugalmában és békéjében, a földek bő
termésében, fiúgyermekáldásban és az emberek
egészségében mutatkozik.” A király legfőbb képviselői a
püspökök, apátok, papok és szerzetesek. A királyi
tisztségviselőket a legmagasabb egyházi rétegekből
válogatták, s Károly, illetve utódai mindinkább törvényhozó
és végrehajtó szervezetekké formálták az egyházi szervezet
tanácskozásait. Szinte minden az ő fennhatóságuk alá
került. Így például a 794-es frankfurti zsinat s később, 813
ban az arles-i a súlyokkal és mértékekkel, valamint más, a
kereskedelem fogalomkörébe tartozó dolgokkal foglalkozott.



A 829-es párizsi zsinat támadta azt a gyakorlatot, hogy a
földesurak arra kényszerítik a hatalmuk alatt élőket, hogy
szabott áron adják el a gabonát és a bort, s ezenfelül is
számos, az erősekkel szemben a gyengéket védelmező
törvényt alkotott. Aachenben 816-ban elrendelték, hogy
létesítsenek házakat a pénztelen utazóknak, özvegyeknek
és szegény sorsú lányoknak, és pénzeket különítettek el a
karanténkórházak és a lepratelepek számára. Az egymást
követő zsinatok megerősítették a tized befizetésének
kötelezettségét, s így létrejött egy gazdaságilag
működőképes egyházközségrendszer is.
A Karoling-korszakban az egyház által és segítségével
hallatlan részletességű, az élet minden területére, de
különösen a gazdasági, családi és szexuális viszonyokra
kiterjedő törvényi szabályozást alkottak. Hatalmas,
céltudatos és folyamatos erőfeszítéssel törekedtek arra,
hogy az egyén életét és viselkedését összhangba hozzák a
keresztény tanítással. A püspökök törvényszékeket állítottak
fel, amelyek fokozatosan a házasság és az örökösödés
minden kérdésére kiterjedően hoztak döntéseket. Kialakult
egy vizitációs rendszer is, hogy a törvények mindenkori
megtartása ellenőrizhető legyen. Számos törvény
szabályozta a papság életét és kötelezettségeit; ezzel
kívánták biztosítani, hogy az egyházközségek szintjén, ahol
ez igazán számított, ne csorbuljon a tanítás helyessége, és
betartása, megvalósulása sem. Ebben az időben kap először
fegyelmező, szabályozó szerepet a szentbeszéd, a
prédikáció. Mindez természetesen egyfajta teokrácia volt.
Ekkor alakult ki és szilárdult meg az erkölcsök, a mindennapi
élet dolgainak papi felügyelete, amely nem egy országban
törvényes formában is fennmaradt egészen a 19. századig.
A rendszer számos tekintetben alkalmatlan volt. Ebből
az időszakból kell származtatnunk a keresztény házassági



törvények rendkívüli sokaságát és zűrzavarát, amely sok
tekintetben máig is érvényesül. A Karoling-állam ugyancsak
igen érzékenyen viszonyult a rabszolgasághoz is. A
meghozott törvények egyike sem támadta magát az
intézményt, sőt azt a kérdést sem vetette fel, vajon
összhangban áll-e a krisztusi elvekkel a rabszolgaság
állapota. Egyszerűen csak a rabszolgákkal való bánásmódra,
felszabadításukra és házasságkötéseikre szorítkoztak, s ez
utóbbi kérdésben még a tulajdonosok kezére is játszottak,
amikor a châlons-i zsinat 813-ban úgy határozott, hogy a
nem azonos tulajdonban álló rabszolgák között megkötött
házasság gazdáik beleegyezése nélkül érvénytelen. E
keresztény társadalomnak volt még néhány további
szégyenfoltja is. A törvényhozás szentesített jóval korábbi
vizigót és római zsidóellenes rendeleteket, amelyek többek
közt eltiltották a zsidókat közhivatalok betöltésétől és
keresztény rabszolgák birtoklásától, és kötelezték őket arra,
hogy a keresztény ünnepeken otthon maradjanak.
Kiközösítéssel büntettek bármely keresztény családot, ha
zsidókkal együtt étkezett, és fajtalanságnak, illetve
érvénytelennek minősítették a zsidó és keresztény felek
között megkötött házasságokat. A Karoling és más korabeli
keresztény uralkodók által megformált társadalom sok
vonatkozásban rendkívül nyers és kezdetleges volt, s
félreismerhetetlenül kiütköztek faji – ha ugyan nem pogány
– gyökerei. A római eredetű dolgok bűvereje ellenére a
nyugati kereszténység, de legalábbis az egyház sokkal
inkább germanizálódott, mint amilyen mértékben
romanizálódott a társadalom. A törvény germánabb volt,
mint amennyire római; az egyház szervezete, az
egyházkerületek a germán nemzetségi rendszert követték, s
ahol a királyságok feudalizálódtak, ugyanez történt az
egyházzal is. Angliában a király úgy fordult a püspökökhöz,



érsekekhez és rendfőnökökhöz, ahogyan a főurakhoz és
lovagokhoz; a főpapok a szolgái voltak, járandóságaik és
birtokaik pedig az ő fennhatósága és védelme alatt álló
adományok – jellemző volt például, hogy adományozhatott
püspöki méltóságot anélkül is, hogy juttatott volna hozzá
hivatalt vagy javadalmazást. A társadalom bizonyos fokig
teokrácia volt, de más értelemben királyi önkényuralom is.
Kemény korszak volt, s a társadalomnak némiképp
vissza kellett fognia várakozásait. Az egyháznak a világi
szentségről alkotott nézeteibe bepillantást nyerhetünk a 10.
század első évtizedében elhunyt Aurillaci Szent Geraldnak
Odo, Cluny második apátja által írt rövid életrajzából. Gerald
gróf volt, tehetős földbirtokos és katona; a világi életről való
lemondásban az egyház által is támogatott közvélemény
akadályozta meg. Nem teljesen világos, hogy voltaképpen
miért is tekintették szentnek; a kérdés nehézséget okozott
magának Odónak is, aki kritikusan viszonyult azokhoz, akik
„oktalanul dicsőítik őt, mondván, hogy gazdag volt és
hatalmas, mégis erényes életet élt, bizonyosan szent volt
tehát”, ugyanakkor beismerte, hogy nem tud semmiféle
csodatételeiről vagy próféciáiról. A mai olvasó szemében
meglehetősen esetlenül folytatja: „Számos bizonyíték van a
csodálatos dolgokra, amiket cselekedett. Hiszen jól ismert,
hogy megóvta és megőrizte mindazt, amit szüleitől és a
királytól kapott... hogy növelte vagyonát, s anélkül, hogy
ártott volna bárkinek is... hogy növekedett a hatalomban, de
lelkében mindig szegény maradt.” Gerald, legalábbis
ahogyan Odo elénk állítja, konzervatív, szigorú, komoly és
puritán figura volt. Felbőszítette, ha tudomására jutott, hogy
az emberek gyógyításra használják a vizet, amelyben
mosakodott: „ha egy jobbágy tenné, meg kell csonkítani, ha
pedig szabad ember, szolgasorba vettessék... az emberek
komolyan vették a fenyegetést, mert tudták, hogy a



büntetés dolgában nem ismer engedékenységet.” Vagyis,
amennyire az adatokból kivehető, Gerald nemigen tett
egyebet, mint hogy – a kor nagyon is szerény mércéje
szerint – tisztességesen bánt jobbágyaival, ám ez a tizedik
században elég ritka dolog volt ahhoz, hogy szentként
tiszteljék azt, aki így cselekszik. Hátborzongató kis történet.
A kora középkor emberének természetesen nem voltak
túl rózsás kilátásai. A Karoling-kor az ismétlődő nagy
társadalmi összeomlások között a rend és rendezettség
viszonylag rövid epizódja volt. A mélységes pesszimizmus,
amelyet a keresztények Ágoston írásaiból merítettek,
mintha tükrözte volna az élet mindennapjainak
bizonytalanságát. Ebben az időben alakult ki a földi lét
céltalanságának érzete, amely azután is megmaradt, hogy a
láthatár lassan, de hatalmas mértékben kiszélesedett
egészen a reneszánszig. Megtaláljuk ezt a szemléletet az
egyházaknak adományozott javakról szóló iratokban is.
1126-ban például Stephen, Boulogne apátja birtokokat
ruházott át a Furness-apátságra: „...látva, hogy az idők
ácsolata hogyan repedezik, s a világ hogyan szalad napról
napra a romlásba, a pusztulásba; látva, hogy e földi világ
múló pompája, a királyok, császárok, hercegek és vagyonos
emberek virágai, rózsakoszorúi és pálmaágai hogyan
száradnak és fonnyadnak el; látva, ismét, hogy a halál
hogyan kavarja, elegyíti egyetlen, zavaros tömeggé őket, és
sodorja sebesen a sírgödör felé...” – és így tovább. Amikor
Ottótól, Bamberg püspökétől azt kérdezték, miért alapít
kolostorokat, hiszen már úgyis annyi van, így válaszolt: „Ez
az egész világ csak száműzetésünk helye, s amíg itt élünk,
nem vagyunk mások, mint az Úr zarándokai, így hát lelki
istállókra és fogadókra van szükségünk; olyan
pihenőhelyekre, amilyeneket az apátságok kínálnak a
zarándokoknak. Ráadásul pedig: közeledik már minden



dolgoknak végezete, s az egész világon a gonoszság és
romlottság uralkodik, ennélfogva tehát helyénvaló minél
több kolostort építeni azok számára, akik elmenekülnek a
világból, hogy megmentsék lelkeiket.”
A totálisan keresztény társadalom felépítésére irányuló
erőfeszítések mindeme korlátok ellenére nem voltak sem
alantasak, sem teljesen sikertelenek. A Károlyhoz és
Alfrédhoz hasonló emberek tevékenységében van valami
lenyűgözően heroikus. A királyság keresztény elmélete egy
titán szerepét ruházta rájuk, s ők mindent megtettek azért,
hogy e szerepre méltónak és alkalmasnak bizonyuljanak. Az
ágostoni elmélet egyetlen, teljességgel integrált, szinte
organikus egészként szemlélte a keresztény emberiséget.
Ebben a korszakban tudatosan próbálták valóra váltani ezt
az elképzelést, s a törekvéseknek voltak is figyelemre méltó
eredményei. Sem azelőtt, sem azóta nem jutott semmiféle
emberi társadalom olyan közel ahhoz, hogy egységként és
egységesen működjön egy tökéletességre törekvő program
alapján és e programot megvalósítani igyekvő kormányzat
alatt. A kereszténység soha azóta nem tett kísérletet arra,
hogy oly széles körű, az élet minden területére kiterjedő
társadalmi s egyben isteni intézményként nyilvánítsa és
valósítsa meg önmagát. A kísérlet természetesen
mélyreható és tartós következményekkel járt. Ekkor
kristályosodtak ki a kereszténység és Európa mai
fogalmainak alapjai. Ez a kor vázolta fel az irányt, amerre az
európai intézmények és az európai kultúra haladt, és ez a
kor adott alakot a jelen világ kezdeteinek. Minden alapunk
megvan ahhoz, hogy az emberi történelem egyik
legmeghatározóbb szakaszának tekintsük a totálisan
keresztény Karoling-korszakot.
Ez a korszak ugyanakkor magában hordozta önnön
pusztulásának elemeit, és elkerülhetetlenül a 4. századi ősi



kereszténység örökségének szertefoszlásához vezetett. A
Karoling-társadalom vertikális egysége minden vonzereje és
kívánatossága ellenére összeférhetetlen volt a keresztény
egyház földrajzi egységességével. Mind a Karoling-, mind
pedig a 10. században virágzó Ottói germán birodalom léte
mélységesen ellentétes volt a bizánci állam és a szervesen
hozzá tartozó egyház elképzelésével. A bizánci uralkodók a
gyakorlati politika késztetésére in extremis elismerhették a
nyugati császárokat, de valódi, szívből jövően őszinte
elismerés nem volt lehetséges, hisz ez lerombolta volna az
uralkodás bizánci elméletét, s voltaképpen a bizánci
világszemléletet és kozmológiát. Bizánc nemcsak a
kereszténységgel tekintette azonosnak magát, hanem
magával a civilizációval s annak gyakorlatilag minden
morális és kulturális örökségével is. A császári udvarban
használt s az udvari etiketten alapuló politikai alapelveket
tartalmazó Szertartáskönyv feltételezte a legfelsőbb
konstantinápolyi uralkodó trónja körül engedelmes
egységben és egyetértésben elhelyezkedő alárendelt
államok hierarchiáját; amelyben a központi hatalom a maga
rendjével és ritmusával a Teremtő által megalkotott
harmóniát idézte meg. Bizánc ezt a látomást nevezte így:
oikumené. Az uralkodó Isten földi helytartója, a birodalom
pedig a mennyei királyság előképe volt. A nemzetek fölötti,
birodalmi közösség az egyetlen, ortodox hit Isten által
kijelölt őrizője az utolsó napokig és az Antikrisztus
eljöveteléig, amely megelőzi majd a parousziá-t. A bizánci
állam filozófiája Róma, a hellenizmus és a kereszténység
takaros ötvözete volt. Megelőlegezte mintegy a 800
karácsonyán megszületett birodalmat, mert határozottan
állította, hogy a bizánciak örököltek mindent, ami csak
számít Rómában, még akkor is, ha a város az adott
pillanatban nincs is a birtokukban; magukat rhomaioinak



nevezték, és kizárólagos igényt tartottak Róma birodalmi
hagyományaira. A két birodalom kompromisszumos
elmélete nem volt számukra elfogadható. Lehet, hogy a
pápák szemében földrajzi és logikai értelemben helyénvaló
volt rómaiakról és görögökről beszélni, a bizánciak azonban
semmibe vették a hitet és a történelmet is. Cremonai
Liutprand elbeszéli, hogy 968-ban pápai legátus érkezett
Konstantinápolyba „a Görögök Császárának” címzett
levéllel, amelyben a pápa úgy említi I. Ottót, mint „a
rómaiak fenséges császárát” – a bizánciak mélységesen
felháborodtak: „Micsoda arcátlanság a rómaiak mindenek
fölött álló uralkodóját, az egyetlen és egyedüli Niképhoroszt
a görögök császárának s egy nyomorult, barbár párát a
rómaiak császárának nevezni! Ó, egek! Ó, föld! Ó, tengerek!
Mit tegyünk ezekkel a hitvány gazemberekkel?”
A frankok felemelkedésével párhuzamosan ment végbe
Bizánc katonai erejének fokozatos csökkenése s ezzel együtt
politikai és egyházi befolyásának fogyatkozása is az egész
Mediterráneum területén. A 7. századi doktrinális
tévelygések, amelyek a monofizita eretnekséghez vezettek,
végül is visszaütöttek: az egész, hatalmas területen, ahol a
monofizitizmus uralkodott, sebesen terjedt az újfajta iszlám
vallás, és nemcsak ezeket a területeket nyelte el, de
végigsöpört Észak-Afrika partjain, és eljutott Hispániába is. A
kereszténység 700-ra elveszítette területeinek fele részét,
beleértve a legrégebbi pátriárkafellegvárakat: Alexandriát,
Antiochiát és Jeruzsálemet. Az új, iszlám területeken át
gyakorlatilag nem volt lehetséges a kommunikáció: amikor
az első keresztesek a 11. század végén kapcsolatba kerültek
az antiochiai keresztényekkel, azoknak már a 681 utáni
pápákról sem volt semmiféle tudomásuk. A régi
patriarkátusok elvesztése bizonyos értelemben közelebb
hozta egymáshoz Konstantinápolyt és Rómát. Bizánc



Ravennából még mindig irányítása alatt tartotta Itália egy
részét, s a császár parancsai eljutottak egészen Marseille-ig.
Róma igen erős keleti befolyás alatt állt, 654 és 752 között
tizenhét pápa közül csak öt volt római születésű – három
görög volt, öt szíriai, három a görög nyelvű Szicíliából és egy
valahonnan Itáliából származott. A görög császár 663-ban
törvényes uralkodóként látogatott Rómába; 680-ban a
konstantinápolyi zsinaton a pápai legátusok egyetértettek
abban, hogy elítéljék négy pátriárka és egy pápa tanítását,
710-ben pedig maga a pápa tett Konstantinápolyban baráti
látogatást. Ám nagyjából ezek voltak az egyetemes
nyájasság határai. Róma határain kívül igen kevés nyugati
keresztény beszélt görögül, és mélyen gyökerező ellenszenv
élt a görög liturgiai szokások iránt. Így amikor 668-ban a
pápa a tarszoszi görög Theodoroszt tette meg Canterbury
érsekévé, vele küldte az afrikai Hadrianust is, hogy
biztosítsa: „Theodorosz nem vezet majd be a tiszta angliai
hittel ellentétes görög szokásokat.” A nagy változások a 8.
század első felében következtek be. A bizánci hatalom gyors
ütemben húzódott vissza Itáliában és az egész
Mediterráneum színpadán – a muszlimok dél, a longobárdok
pedig észak felől gyakoroltak rá erőteljes nyomást. A pápák
megtagadták a császári adók befizetését, a képrombolás
tekintetében egyszerűen nem voltak hajlandók követni
Konstantinápolyt, a 750-es években pedig az északi
frankokhoz, Pipinhez fordultak szövetségért és védelemért.
Az utolsó görög pápa a 752-ben elhunyt Zakariás volt.
A frank kapcsolat amellett, hogy garantálta a pápa
biztonságát a longobárdokkal, a helyi despotákkal és
mindenekelőtt Bizánccal szemben, sok tekintetben meg is
kötötte Róma kezeit. A világosan gondolkodó és határozott
egyházi férfiak, akik tanácsokkal látták el Nagy Károlyt, a
Nyugat egységének létrehozása felé hajlottak; ez is a totális



keresztény társadalom álmának része volt. A király a maga
részéről az államhatalom erősítését és a rohamosan
növekvő birodalom összetartó erejének fenntartását
szolgáló eszköznek tekintette az egyházat és a Rómával
való kapcsolatot. Életbe vágóan fontos volt tehát a doktrína
és a rituálé felőli általános megegyezés. Közvetlenül Károly
uralkodásának kezdetén, 769-ben a törvény a római típusú
keresztelés, imádság és mise mellett foglalt állást;
ragaszkodtak a római gyakorlathoz az éneklés módja, a
szentségek kiszolgáltatása, az öltözködés, de még a
szandálviselés tekintetében is. Amikor pedig a római formák
elterjedtek és megrögződtek a Karoling-területeken, a
pápának többé már nem volt joga ahhoz, hogy
megváltoztassa ezeket a szokásokat. 787-ben, Niceában
zsinatot tartottak, orvoslandó az ikonoklasztia fölötti
nézetkülönbségeket; a pápa legátusokat küldött, akik
hajlandók voltak kompromisszumot kötni, a nyugati egyház
azonban nem képviseltette magát. Károly érvénytelennek
nyilvánította a zsinat határozatait, ezeket a saját és a
nyugati egyház tekintélyén esett sérelmekként értelmezte, s
udvari papjaival megalkotta a hevesen görögellenes Libri
Carolinit, amely a következőképpen minősítette a zsinat
megállapításait: „ostoba, arcátlan, tévelygő bűnös, eretnek
és minden ékesszólás nélkül való... a Pokol szennyes és
visszataszító mocsara”. Károly saját példánya fennmaradt;
benne vannak egyetértő bejegyzései (mire!), amelyeket
parancsára feltüntettek a margón. A frankok nemcsak
elítélték a zsinatot, hanem felhívták a figyelmet a latinok és
görögök között körvonalazódó hitelvi ellentétre is. Az
ágostoni kifejezésről van szó – filioque –, ez Krisztus teljes,
valódi istenségét hangsúlyozta, s azt állítja, hogy a
Szentlélek a Fiúból és az Atyából egyformán ered; a szót ők
iktatták a hitvallásba, amelyet általánossá és kötelezővé



tettek a kiterjedt frank területeken. A pápaság erősen
ellenezte a szó beszúrását, hisz tisztában volt vele, hogy
Konstantinápoly számára a dolog aligha lesz elfogadható. A
vitában azonban alulmaradt, és a 9. században már kezdte
azt állítani, hogy a kérdés a tanítás alapjainak részét képezi.
Amikor 1014-ben II. Henrik német császár követelésére
végül Róma is befogadta a szentmisébe a hitvallást, abban
már szerepelt a sokat vitatott filioque kifejezés, s Róma
ekkorra már szilárdan meg volt győződve arról, hogy ő
maga s időtlen időkkel azelőtt iktatta azt a szövegbe. 1054
ben, amikor a Kelettel való végső szakítás bekövetkezett, a
pápai legátus olyannyira nem volt tisztában a valódi
történettel, hogy azzal vádolta a görögöket: hitvallásukból
néhány száz évvel korábban ők hagyták ki a filioque
kifejezést.
Mindeközben Európában további konfliktusok alakultak
ki. A 7. századi iszlám hódítás mind Róma, mind pedig
Konstantinápoly számára lezárta a világot a Mediterráneum
déli és keleti vidékein. Ugyanakkor azonban mindkettő
megőrizte univerzalista törekvéseit; voltaképpen mindkettő
északra irányította térítő erőfeszítéseit már jóval azelőtt,
hogy a muszlim csapatok elérték volna a Gibraltári-szorost.
A frank birodalom 8. századi létrejötte, katonai és politikai
terjeszkedése Közép-Európa felé a maga erőteljes térítő
szándékaival és féltve őrzött egyházművészetével
szembeállította a nyugati misszionáriusokat a görögökkel,
akik északi irányba nyomultak, a Balkán felé. A 9. század a
hittérítők heves vetélkedésének időszaka volt. Közép
Európában két keresztény egyház volt jelen, s mindkettő
megkísérelte a saját hitére téríteni a királyokat és népeiket,
hogy általuk kiterjeszthesse befolyási területét – ez
némiképp megvilágítja a homályos kérdést, hogy miért
vették fel a kereszténységet a pogány társadalmak. A



dologról alapjában véve igen keveset tudunk. Az első frank
megtérteket a jelek szerint katonai megfontolások
vezérelték; a csatákban egy keresztény hadsereg nagyobb
valószínűséggel győzedelmeskedhetett. További tényező
volt, hogy a pogány germán társadalmak nem tudtak
magyarázatot adni arra, hogy mi történik a halál után, s
velük szemben a megváltásnak a kereszténység által kínált
bizonyossága állt. Beda Historia ecclesiastica gentis
Anglorumának egy nevezetes helyéből kiderül, milyen
hatékonyan használták fel ezt az eszközt a keresztény
misszionáriusok. Az uralkodóknak azonban, akik azt
fontolgatták, hogy betereljék-e törzsüket vagy népüket a
kereszténység aklába, nemcsak saját érzéseiket kellett
megvizsgálniuk, hanem azt is minden tekintetben át kellett
gondolniuk, hogy a társadalomra milyen hatással lesz az új
vallás felvétele. A 6. század elején a frankokhoz, illetve
utolsó évtizedeiben az angolokhoz eljutott kereszténység
még viszonylag egyszerű dolog volt, és Canterburyi
Ágostonhoz írt tanácsai között Nagy Szent Gergely pápa azt
is hangsúlyozta, hogy a tanításnak rugalmasnak kell
maradnia, ahol pedig lehet, a meglévő szokásokkal kell
ötvözni azt. A 9. századra már formát öltött a totális
keresztény társadalom eszméje; a hit már nem egyszerűen
válaszokkal szolgált, hanem végleges és kötelező válaszokat
adott az emberi lét minden területének legapróbb
részleteire is kiterjedtően. A kereszténységet magáévá tevő
pogány társadalomnak egy tökéletesen új életformát is el
kellett fogadnia. A Közép-Európa és a Balkán jelentős
részein élő népeknek ezenfelül két, mindinkább különböző
kereszténység között kellett választaniuk, s a választásnak
megvoltak a kulturális és geopolitikai következményei is.
Szerencsénkre két fennmaradt dokumentumnak
köszönhetően bepillantást nyerhetünk a dilemmába,



ahogyan az egy barbár uralkodó szemében megjelenhetett.
850-ben a felemelkedő bolgár állam, amely tartott mind a
Karolingoktól, mind pedig Bizánctól, a jelek szerint
frankbarát utat választott, és uralkodójuk, I. Borisz 860-ban
elfogadta a frankok által közvetített kereszténységet is. 864
ben azonban a bizánciak által tartott szárazföldi és tengeri
katonai erődemonstráció arra késztette, hogy
megváltoztassa elhatározását, és 865-ben mégiscsak az
ortodox kereszténységet választotta. Az ortodox papság
ezután nagy számban áramlott be az országba, s az új
életforma szokásainak kíméletlenül gyors bevezetése
eredményezte végül a régi bolgár arisztokrácia lázadását,
amelyet Borisz irgalmatlanul levert. Ezután írt Borisz levelet
a konstantinápolyi pátriárkának, Photiosznak, s kért tőle
önálló, autonóm patriarkátust, a már létező öt hasonlóval
egyenjogút. Photiosz válasza – fennmaradt – hosszadalmas
volt és nemleges. 866-ban Borisz Róma felé mozdult; levelet
küldött a pápának, amelyben százhat kérdésre kérte a
válaszát. I. Miklós pápa el volt ragadtatva. Elküldött két
püspököt, és mind a százhat kérdésre választ adott.
Válaszlevele, amely szintén máig fennmaradt, a kora
középkor egyik legelbűvölőbb dokumentuma.
Borisz nem érdeklődött a teológia dolgai iránt. A
viselkedés érdekelte, és nem a hit. Kérdéseiben a
kereszténységnek s kivált az ortodox görögök szigorú
ritualizmusának az elfogadása miatt a bolgár társadalomban
támadt feszültségek tükröződnek. Vajon van-e rá joguk a
bizánciaknak, hogy megtiltsák a bolgároknak a szerdai és
pénteki napokon való tisztálkodást? Vagy hogy öv nélkül
áldozzanak? Vagy elfogyasszák az eunuchok által leölt
állatok húsát? Igaz-e, hogy világi személy nem vezethet
közös imádkozást esőért, és nem vetheti a kereszt jelét az
asztalra étkezés előtt? Meg hogy a köznépnek a



templomban karba font kézzel kell állania? (Nem, nem, nem
– felelte a pápa.) És vajon joga van-e a görög papságnak
ahhoz, hogy elutasítsa egyes pogány lázadók bűnbánatát?
(Természetesen nincs – nyugtatta meg a pápa.) A pápa a
bizánci egyházi követeléseket illetően tagadta, hogy a
patriarkátusok közül Konstantinápoly volna a második; azt
állította, hogy még csak nem is apostoli alapítású, s
fontossága pusztán politikai. Azt az állítást, hogy csakis az ő
birodalmuk képes a szent Krizmát előállítani, megvetéssel
utasította el. Ugyanakkor azonban nem teljesítette Borisz
kérését, hogy Bulgáriát tegye patriarkátussá, az
uralkodónak egyelőre egy érsekkel kellett beérnie.
Borisz kérdései minden más fennmaradt
dokumentumnál közelebb visznek bennünket – kivált, ami a
mindennapi életben jelentkező problémákat illeti – a kora
középkor pogány társadalmaira gyakorolt keresztény
befolyás valóságos hatásaihoz. Mikor kell reggelizni a nem
böjtös napokon? Szabad-e szeretkezni vasárnap? Szabad-e
mindennap áldozni nagyböjt idején? Mely állatokat és
madarakat eheti meg a keresztény ember? Be kell-e fedniük
a fejüket a templomban az asszonyoknak? Szabad-e
dolgozni vasárnap és a böjti napokon? Mit kell tenni, ha a
nagyböjtben éri a közösséget támadás? Vagy ha a támadás
híre imádkozás közben érkezik? Összeegyeztethető-e a
keresztény irgalmasság azzal, hogy a gyilkosokat, tolvajokat
és házasságtörőket megbüntetik? Szabad-e kínzást
alkalmazni? Találhatnak-e a templomokban menedéket a
bűnözők? Mit kell tenni, ha egy katona gyáva vagy
engedetlen? Mi a helyzet a határok őrizőivel, ha futni
hagynak egy szökevényt – van-e a halálbüntetésnek
alternatívája? Mit tegyen és mit tehet egy tiszt a katonával,
akinek lova vagy fegyverzete hiányos és gondozatlan az
ütközet előtt? Összefér-e a büntetőtörvény és a keresztény



etika? (A pápa általánosságban a törvény szigorának
könyörületességgel való enyhítését javasolta.) Mit kell tenni
azokkal, akik makacsul ragaszkodnak a bálványimádáshoz?
Vajon erőszakkal kell-e őket a kereszténységbe
kényszeríteni? (A pápa a szelíd meggyőzés mellett foglalt
állást.) Hogyan kell egy baráti néppel szövetséget kötni? Mi
történik, ha egy keresztény állam megszeg egy ünnepélyes
megállapodást? Köthet-e a keresztény állam egy pogány
országgal megegyezést? (A pápa kissé habozott: a
nemzetközi megállapodásokat az érintett országok
szokásainak megfelelően kell megkötni; bármely felmerülő
kérdés esetén helyes dolog kikérni az egyház tanácsát, a
pogány országokkal kötött szövetség pedig megengedett,
feltéve, hogy a keresztény fél erőfeszítéseket tett, hogy a
helyes hitre térítse a másikat.)
Borisz azt is tudni akarta, mit gondol Miklós a
bolgároknak a görögök által kifogásolt és betiltott
szokásairól. Helyénvaló-e lófarkat használni zászló gyanánt,
kikérni a madárjósok tanácsait, varázsigéket és bájolásokat
mondani, rituális táncokat járni csata előtt, és kardra
esküdni? (Ezek sajnos helytelen dolgok – válaszolta a pápa.)
Képesek-e a csodatévő kövek gyógyítani, és megvéd-e a
betegségektől a nyakban viselt amulett? (Semmiképp.)
Megengedhető-e az ősök tisztelete és kultusza? (Nem: a
bolgároknak nem szabad elhalt szüleikhez fohászkodniuk,
amennyiben azok még pogányokként haltak meg.) Miklós
ugyanakkor engedélyezte azoknak az állatoknak és
madaraknak elfogyasztását, amelyeket vérük kicsorgatása
nélkül öltek le; azt a gyakorlatot, hogy a király megemelt
asztal mellett, egymagában étkezik (úgy vélte, hogy ez nem
bűn, inkább csak rossz szokás); és jóváhagyta a
legkülönbözőbb öltözékek viselését is – nem ellenezte, hogy
a bolgárok nadrágot hordjanak.



A Bulgária lelki üdvösségéért vívott küzdelem
megmérgezte Róma és Konstantinápoly viszonyát. Először a
görög papokat űzték el, aztán annak rendje és módja szerint
a latinokat is. Photiosz pátriárka „a Nyugat sötétségéből
érkező, istentelen és gyalázatos embereknek” nevezte és az
Úr szőlőskertjét pusztító istennyilához, jégesőhöz vagy
vaddisznókhoz hasonlította a latin térítőket. A tévtanok
közül, amelyeket megpróbáltak ráerőltetni a szerencsétlen
bolgárokra, felemlítették a vasárnapi böjtöt, a rövidebb
nagyböjtöt, a papi nőtlenséget, s azt a megveszekedett
ötletet, hogy bérmálniuk csak a püspököknek szabad. Ez
végképp elfogadhatatlan volt: „A hagyomány legcsekélyebb
megsértése is a dogma teljes megvetéséhez és figyelmen
kívül hagyásához vezet.” A filioque pedig természetesen
egyértelmű eretnekség. A két fél zsinaton is találkozott, de
eredménytelenül. A vita törvényi, jogi síkra terelődött, és a
provinciahatárokra koncentrálódott, amelyek valaha a római
államigazgatási rendszerben valóságosak voltak, mostanra
azonban már elveszítették minden jelentőségüket. A
pápaság azzal vádolta a görögöket, hogy széles körű
megvesztegetéshez folyamodtak a bolgárok között. Ez
egyébként feltehetően igaz volt. A bolgárok szemében
Bizánc sokkal gazdagabbnak és hatalmasabbnak tűnhetett,
azonkívül pedig jóval közelebb is volt, mint Róma. Ezek a
tényezők együttesen határozták meg végül is a bolgárok
szövetségkötését, s vele idővel az egész szláv világ
pozícióját is.
Mindazonáltal a Délkelet- és Kelet-Európába való
ortodox behatolás nemcsak a közelség következménye volt.
A görögök az egyházi szolgálatban és a szent iratokban a
helyi nyelv használatát illetően sokkal rugalmasabbak
voltak, mint a latinok. Közép-Európában és a Balkán északi
részén a latin térítők már a görögök előtt megjelentek, és



korán felismerték, mennyire fontos, hogy a helyi szláv
nyelven végezzék feladatukat. A 9. század első felében
frank papok latinról szlávra fordítottak néhány keresztény
szöveget, és (szláv ábécé híján) latin betűkkel írták őket át.
Ezek között volt a keresztelés és a gyónás szövege,
valamint a hitvallás és a Miatyánk. A térítők lelkesen
használták a helyi nyelvet, ahogy később, a 16–17.
században ugyanerre törekedtek egy sokkal szélesebb és
tágasabb világban is. A pápaság eleinte határozatlan volt. II.
Hadrián 867–868-ban kiadott bullájában elismerte a szláv
nyelvű liturgiát. VIII. János 880-ban átmenetileg betiltotta a
szláv nyelv használatát, ám egy, a morvákhoz írt levelében
már ezt olvashatjuk: „Bizonyára nem a hit ellen való a mise
szláv nyelvű éneklése, vagy ha a Szent Evangéliumot s az
Új- és Ószövetségben foglalt isteni tanítást – jó fordításban
és helyes értelmezésben – szlávul olvassák, s szlávul
énekelnek a napi szertartásokon, mert Ő, aki a három fő
nyelvet, a hébert, a görögöt és a latint megalkotta,
teremtette meg az Ő nagyobb dicsőségére és dicséretére a
többit is.” Ám ez volt az utolsó alkalom, hogy egy pápa
állást foglalt a helyi nyelvek mellett. A frank uralkodók az
egységesség és egyformaság iránti, szinte ideologikus
törekvésükben merev latinisták voltak, és szenvedélyesen
érveltek amellett, hogy bár Keleten az istentiszteleteken
megengedett a görög és a héber, Nyugaton a latin az
egyedüli nyelv, amelynek használata a liturgiában és a
szent írások közvetítőjeként elfogadható. Ezt az érvelést,
amelyet Róma politikai irányítói támogattak, az autoritárius
gondolkodásra eleve hajló pápaság is igen jónéven vette, és
VIII. János után minden pápa elutasította és megtiltotta a
helyi nyelv használatát. A nyugati egyház tehát bezárkózott
a latin nyelv világába, ahonnan csak a 12. század során
sikerült kiemelkednie. Megint csak – mint a filioque



esetében – nem maga a pápaság, hanem a frank ideológia
tette lehetetlenné és akadályozta meg a kompromisszumot.
A bizánci oldalon ugyanez a gondolkodás érvényesült. A
görögök kulturális téren még sokkal dölyfösebbek és
kérlelhetetlenebbek voltak, mint a latinok. Feltehető, hogy a
többség náluk is hevesen ellenezte a nemzeti nyelvek
szentségi használatát. Egyes írók, például az ohridi
Theophilaktosz érsek szükségesnek érezték, hogy
mentegetőzzenek olvasóik előtt, amiért egyáltalán
megemlítenek bizonyos, „barbár” eredetű neveket. A
liberális III. Mihály császár magát a latint is „barbár és szkíta
nyelvnek” nevezte. A 13. században Koniatész athéni
metropolita kijelentette, hogy a latinoknak tovább tartana
felfogni „a görög nyelv báját és harmóniáját, mint egy
szamárnak, hogy megtanulja élvezni a lantmuzsikát, vagy
egy ganajtúró bogárnak, hogy felfogja a rózsavíz illatának
gyönyörűségét”. A vitairodalom létezése is azt igazolja,
hogy a kérdés ebben az időben és még jóval ezután is
eldöntetlen maradt, a konzervatívok ragaszkodtak a „három
nyelv” elméletéhez, és eretnekségként ítélték el a szláv
nyelvű liturgiát.
A kormányzat azonban sokkal inkább hajlott a
pragmatizmus felé. Idézhette Szent Pált is: „S ha a trombita
bizonytalan hangot ad, ki indul csatába? Így van ez veletek
is: ha a nyelv adományával megáldva nem hallattok érthető
szavakat, hogyan értsék meg az emberek, amit mondtok?
Csak a levegőbe beszéltek! ... Ha ugyanis elragadtatásban
imádkozom, lelkem ugyan imádkozik, de tudatom nem
kapcsolódik bele...” – és így tovább. A probléma
voltaképpen korábban, már a gótok esetében felmerült, és
Aranyszájú Szent János, a legnagyobb tiszteletben álló keleti
pátriárka figyelemre méltóan liberális szabályt fogalmazott
meg, és örvendezett afölött, hogy a gótok saját nyelvükön



zengik a litániát. „A halászoknak és sátorkészítőknek szóló
tanítás a barbárok nyelvén fényesebben ragyog, mint a
nap.”
A bizánci államvezetésnek ezenfelül a soknyelvű
diplomácia terén is megvoltak a maga hagyományai, és
nagyszámú, magas származású nyelvtudóst tartottak állami
szolgálatban. A 860-as években III. Mihály kijelölt a szlávok
közti térítésre egy testvérpárt: Methodioszt, egy tartományi
kormányzót és Konsztantinoszt, aki a filozófia tanára volt
(szerzetessé válásakor a Cirill nevet vette fel). Születésükre
nézve thesszalonikibeliek voltak, egy katonatiszt gyermekei,
akik korábban diplomáciai szolgálatot láttak el. Amikor
Mihály 862-ben elhatározta, hogy térítői feladatot ad nekik,
így szólt hozzájuk: „Mindketten Thesszalonikiban
születtetek, és a thesszalonikibeliek jól beszélnek szlávul.”
Beismerte, hogy egy használható szláv ábécé
megalkotására tett korábbi kísérletek különböző technikai
okokból kudarcot vallottak. Konsztantinosz-Cirill, aki kiváló
nyelvész és könyvgyűjtő volt, a jelek szerint nem egészen
egy esztendő leforgása alatt létrehozta a szláv ábécét,
úgyhogy amikor a fivérek 863-ban bevégezték küldetésüket,
már rendelkeztek az evangéliumok egyes részeinek szláv
fordításával is; a későbbiekben pedig Konsztantinosz
ahogy kortárs életrajzírója beszámol róla – annak rendje és
módja szerint szláv nyelvre fordította „a teljes liturgiát, a
hajnali zsolozsmákat, a vecsernyét, a kompletóriumot és a
misét”. A jelek szerint a dél-makedóniai helyi dialektus
hangzóiból alakította ki az alkalmazott ábécét; ez a
nyelvjárás abban az időben messze északra elterjedt.
A legrégebbi szláv szövegek két nyelven íródtak; a két
írásmód a cirill és a glagolita. A mai kutatók egyetértenek
abban, hogy Konsztantinosz a glagolita írást alkotta meg; a
róla elnevezett cirill írást Methodiosz útmutatása alapján,



később és feltehetően Bulgáriában hozták létre, feltehetően
attól a szándéktól vezérelve, hogy a 9. századi görög
unciális írást hozzáidomítsák a szláv nyelv fonetikai
sajátosságaihoz. A glagolita írás bonyolultabb; valószínűleg
a görög kisbetűs írásból keletkezett, bizonyos sémi és talán
kopt kiegészítésekkel. Rendkívül világos és eredeti alkotás
volt, amely a nagy nyelvészek sorába emeli alkotóját,
Konsztantinoszt. A cirill írás vagy féltucatnyi betűtől
eltekintve alig több, mint a görög ábécé átdolgozása, az
egyszerűség erényével tehát feltétlenül rendelkezett,
ezenkívül pedig szoros kapcsolatban állt a legtekintélyesebb
és igen széles körben beszélt görög nyelvvel is. A szláv
ortodoxok – bolgárok, szerbek és oroszok – egyházi könyvei
a mai napig a cirill ábécé enyhén leegyszerűsített formáját
használják, s természetszerűleg ezen alapul mai, modern
ábécéjük is. (A 17. századig a románok is ezt használták.) A
fivérek által elkészített fordítások ugyanakkor megalapoztak
egy új, irodalmi nyelvet is, amelyet a mai tudósok így
neveznek: óegyházi szláv. A görög és a latin után ez lett
Európa harmadik nemzetközi nyelve, amelyet egyformán
beszéltek a bolgárok, a szerbek, a románok és az oroszok.
Bizánc a szláv világ nagy részében győzelmet aratott
Róma fölött, mert a kulturális különbségek tekintetében
engedékenyebb volt. Ismét le kell azonban szögeznünk: a
nyugati intolerancia forrása – legalábbis eredetileg – sokkal
inkább a frankoknál, semmint a pápaságban keresendő. A
860-as években I. Miklós pápa és utóda, II. Hadrián lelkesen
támogatta Konsztantinosz és Methodiosz küldetését, s
igyekezett kivonni Bizánc gyámsága alól és Róma egyházi
fennhatósága alá keríteni tevékenységüket. A fivéreket
meghívták Rómába; Konsztantinosz-Cirill itt halt meg – a
Szent Kelemen-templomban temették el –, Methodioszt
azonban 868-ban megajándékozták egy bullával, amely



Közép-Európa jelentős részére szóló pápai felhatalmazással
ruházta fel, és a szláv nyelvű liturgia használatára is
felhatalmazást adott. A pápának az volt a szándéka, hogy a
missziót mind a frankok, mind pedig a görögök rovására a
Közép-Európa fölötti ellenőrzés megszilárdítására használja
fel. A tervet a frank papság szándékosan meghiúsította;
870-ben letartóztatták, „görög helytelenségek” vádjával
perbe fogták és börtönbe vetették Methodioszt – a pápának
három évébe telt, amíg sikerült a szabadon bocsátását
elérnie. A küldetés végül – minthogy a frank papság
felelevenítette a filioque-vitát – visszakerült Bizánc
védőszárnyai alá. Methodiosz és a frankok szemében
egyformán ez volt a töréspont és az eretnekség pereme;
Methodiosznak nem volt más választása, mint hogy feladja
Rómával való kapcsolatait, és egyértelműen a görög
egyházzal vállaljon azonosságot. A frankok úgy végezték be
az ügyet, hogy arra kényszerítették a pápaságot: ejtse el a
szláv nyelvű liturgia gondolatát.
Tagadhatatlanul megvolt tehát az ár, amelyet meg
kellett fizetni a keresztény társadalmi szerkezet és kultúra
megteremtésére tett frank kísérletért. A nagy terv megadta
a nyugati egyháznak az egység és egyetemesség csodás
érzetét, a nyugati társadalomnak pedig azt a hallatlan
dinamizmust, amely Európa egész világra gyakorolt
hatásának forrása volt. Ugyanakkor magában hordozott
bizonyos mértékű hitelvi, liturgiai s mindennek mélyén
kulturális és faji intoleranciát, amelyek következtében az
egyetemes egyház megalkotása nem volt lehetséges. A
társadalom mélységéig hatoló vertikális egységesség a
földrajzi kiterjedés horizontális egységességének rovására
ment. A nyugati kereszténység behatolt a társadalom
életének legkisebb zugaiba is, és megteremtett egy
rendkívül magasan szervezett, fegyelmezett és specifikus



egyházi struktúrát, amely már nem volt képes megbékélni
vagy megalkudni a keleti kereszténység különbözőségeivel
sőt: a Karoling-egyház kizárólagosságra törekvő, zsarnoki
természete fokozatosan elhatalmasodott a pápaságon, és a
Karoling-állam letűnése után is még hosszú időn át
megmutatkozott annak magatartásán és szemléletén. A 10.
és 11. században Róma olyan érveket használt
Konstantinápollyal folytatott vitáiban, amelyek még a 8. és
9. századi frank udvarban fogalmazódtak meg, s amelyeket
akkor még elutasított, vagy legalábbis megkísérelt
enyhíteni, tompítani.
Ezen a ponton érdemes – egészen a keserű befejezésig
– feleleveníteni a vitát. Meglehet: a végső szakítás már
akkor elkerülhetetlenné vált, amikor a pápák eltökélték,
hogy birodalmat hoznak létre a Nyugaton. Vagy a nyugati
birodalomnak kellett felemésztenie a keletit, vagy fordítva;
két, azonos küldetésű és elhivatottságban egymással
vetélkedő keresztény hatalom létezése nem jelenthetett
mást, mint hogy – amennyiben mindkettő fennmarad
magának a kereszténységnek kell két ágra szakadnia. A
800-as koronázás tehát, amely megteremtette a nyugati
totális keresztény birodalom létrejöttének lehetőségét,
egyben végzetes csapás volt a kereszténység egységére, és
meghatározó lépés az egyházszakadás felé. 1054-ben pápai
legátusok érkeztek Konstantinápolyba, hogy tárgyalásokat
folytassanak a közös ellenséggel, a Dél-Itáliába érkező
normannokkal szembeni együttes fellépés kérdéseiben. Az
epizód csak arra volt jó, hogy a sokféle, bonyolult konfliktus
szálai – a kelesztett (tehát nem kovásztalan) kenyér
áldozásra való használata és a szombati böjt görög
gyakorlatáig – egyetlen hatalmas, kusza gombolyaggá
gubancolódjanak. Különös, hogy a Mediterráneumban a 11.
század derekán újra meginduló keresztény közlekedés csak



élesítette az ellentéteket; közelebb hozta egymáshoz a
Keletet és a Nyugatot, s így mindketten még világosabban
ismerték fel a különbözőségeket, amelyek csak halmozódtak
és növekedtek az előző három évszázad során. Egy eltérés
mindenesetre egészen egyértelmű volt: mostanra
hajthatatlanul ragaszkodott a fegyelemhez,
engedelmességhez és uniformizmushoz a korábban oly
békülékeny és kompromisszumkész pápaság.
Az 1054-es találkozáson világossá vált a pápaság
taktikájának megváltozása, amely a következő négyszáz
évben meg is maradt az új nyomvonalon. A 11. század
közepére a pápaság mindinkább világosan látta a nyugati
birodalom létezésében rejlő veszedelmeket, és szeretett
volna a lehetséges egyensúlyt kínáló görög birodalommal jó
viszonyt kialakítani. 1054-ben tehát egyfajta csomagtervvel
hozakodott elő: pápai támogatást kínált a görög
birodalomnak, s cserébe a görög egyháztól
engedelmességet és alávetettséget követelt. A pápa meleg
szavakkal fordult a császárhoz, a serenissimus jelzőt
alkalmazta (a nyugati uralkodó, III. Henrik csak a carissimus
t érdemelte ki). A pátriárkához írt levél ezzel szemben
komor és fenyegető hangvételű volt; Róma az Anya, ura
maga az Isten, Konstantinápoly pedig csupán a csúf és
romlott leány – bármely egyház, amely Rómától elfordul,
csakis „eretnekek fecsegése, szakadárok gyülekezete és a
Sátán zsinagógája” lehet. A kétféle közeledés nem tett jót,
ám Róma töretlenül ragaszkodott hozzá egészen addig,
amíg a török hódítás a 15. század közepén nem tette
okafogyottá a további disputát – számára ugyanis ez volt az
egyetlen lehetséges taktika, egyszerűen lehetetlen volt a
pátriárkákkal való megegyezés. A görögök nem tartották
képesnek komoly teológiai viták folytatására a barbár
latinokat. Ez az akadály még leküzdhető is lett volna: a 14.



században művelt görögök lefordították a középkori latin
teológia klasszikusait, így a keleti papság az esetleges
vitában velük azonos fogalmakat és kifejezéseket
használhatott. Erre azonban soha nem került sor: a
tekintélyelvű hagyományokhoz ragaszkodó latinok nem
óhajtottak vitába bocsátkozni – a pápák már
kinyilatkoztatták az igazságot. Úgy vélték: a saját ügyük
elárulása lenne annak beismerése, hogy létezne bármi is,
amiről vitázni lehet. Ahogy II. Paszkál 1112-ben írta Alexiosz
császárnak: „A görögök és a latinok közötti szokás- és hitbéli
különbözőségek nem oldhatók fel, hacsak a felek egyetlen
vezető irányítása alatt nem egyesülnek. Hogyan is tudnának
bármiféle kérdéseket megvitatni olyan ellentétes csoportok,
amelyek jottányit sem hajlandók engedni egymásnak?” A
másik alternatíva volt a hódítás. Róma – legalábbis
elméletben – Jeruzsálem felszabadítása helyett s az
eretnekség és egyházszakadás megsemmisítésének
küldetésével irányíthatta volna Bizánc ellen is a keresztes
hadjáratokat. A 11. századra azonban, amikorra egy ilyen
vállalkozás katonailag lehetségessé vált, Róma már
őrizkedett attól, hogy bármilyen módon is erősítse a Nyugat
világi hatalmait. Ugyan ki lett volna a keleti hódítás valódi
haszonélvezője? A Staufok, az Anjouk vagy a Capetingek.
Róma mindegyiktől egyformán rettegett.
A pápák tehát ragaszkodtak politikájukhoz, amellyel
igyekeztek a császárt és a pátriárkákat egymástól
elválasztani, ám sikerre soha nem volt valódi remény.
Bármennyire is szeretett volna a keleti császár nyugati
segítséget és anyagi támogatást kapni az egyházi
alávetettség fejében, hitét semmiképpen nem árulhatta el.
Birodalmában létezett a jól képzett, laikus teológiai
közvéleménynek egy szegmense, amely feltétlenül erősebb
volt annál, amit ő és a pátriárkák együttesen képesek voltak



irányítani, s amely egyértelműen szembeszállt a
gondolattal, hogy Rómának bármiben is engedjenek. Az
1274-es lyoni zsinaton Palaiologosz Mihály császár engedett
X. Gergelynek, és meghódolt a filioque előtt. A szicíliai Anjou
Károly, aki abban reménykedett, hogy támadást indíthat
Konstantinápoly ellen, ennek hallatán olyan veszett haragra
gerjedt, hogy leharapta a saját jogara hegyét, ám a bizánci
papság és a nép még ennél is szenvedélyesebben reagált. A
császár elszántan próbálta elfogadtatni a megkötött
kompromisszumot. A császári rendelet kihirdetőjét
megkorbácsolták és száműzték. Egy vezető teológust arra
ítéltek, hogy míg jobb belátásra nem tér, nap mint nap a
saját fivére ostorozza meg. A császár négy rokonát
megvakították és börtönbe vetették; egy ötödik a börtönben
halt meg, számos szerzetesnek a nyelvét tépték ki. Az
Athosz-hegyi szerzetesek (tévesen) máig úgy tartják, hogy
Mihály császár ellátogatott Athoszra, kifosztotta az
ellenszegülő kolostorokat, a szerzetesek egy részét
lemészároltatta, sokakat pedig elevenen temettetett el. Ám
minden hiába; amikor Mihály meghalt, megszenteletlen
földbe temették el mint eretneket, 1283-ban a filioque ismét
elutasíttatott, s az ortodoxia visszakerült régi jogaiba. A
pápaság ugyanakkor továbbra sem engedett. A pápa 1439
ben Firenzében újabb hűségnyilatkozatot vett a keleti
uralkodótól. A görögök elfogadták a sokat vitatott kifejezést,
és kinyilvánították: „a filioque törvényesen és helyénvaló
módon került a hitvallásba”. A nyilatkozat 1452-ben a Hagia
Sophiában fásult és közönyös hallgatóság előtt
kihirdettetett. A pápának az ebből az alkalomból a törökök
elleni segítségre tett ígérete éppoly kevéssé volt őszinte,
mint ahogyan Róma hitelvi álláspontját fogadták el a
görögök. Hat hónappal később a város elesett, és ezzel
megszűnt létezni a keleti birodalom.



A Karthágóból szétsugárzó nagy afrikai egyház tehát
végül – a püspökök kezében lévő szentségi hatalom
végzetes megosztottsága folytán – elbukott. Szíria, a Kelet
és sok más terület elveszett, mert semmilyen
kompromisszum nem bizonyult megköthetőnek – vagy
legalábbis tartósnak – a Szentháromság és Krisztus valódi
természete kérdéseiben. Bizánc szomorú végre jutott, az
európai kereszténység pedig megosztott maradt, mert Kelet
és Nyugat képtelen volt kialakítani valamiféle intézményes
módot, amellyel kezelhetőkké válhattak volna viszonylag
jelentéktelen különbözőségeik. Krisztus egy univerzális
egyházat alapított – „Mindenkinek mindene lettem, hogy
mindenkit üdvözítsek”. Ugyanakkor ennek az egyháznak
megvoltak a maga világos és tiszta látomásai is, amelyekből
kemény és szilárd bizonyosságok hajtottak ki, és minél
inkább megvalósult a látomás, annál hajlíthatatlanabbá
váltak a meggyőződések, s annál kisebb lett a
valószínűsége, hogy az univerzalitás valaha is valódi
egységességen alapul. A tekintélyelvű, kizárólagos és totális
egyház ágostoni víziója az egyetemes szellemiséggel nem
volt összeegyeztethető. A megtestesítésére irányuló
próbálkozás a Karoling-időkben elkerülhetetlenül a Kelettel
való szakításhoz vezetett. Látni fogjuk, hogyan bizonyultak
a nyugati egyház ágostoni motívumai túlságosan
erőszakosnak ahhoz, hogy az egyesülés kötelékeit
fenntartsák, és hogyan forgácsolták szét a keresztény
társadalmat.



NEGYEDIK RÉSZ
A TOTÁLIS TÁRSADALOM ÉS ELLENSÉGEI
(1054–1500)



„Az ókorban azt mondták, hogy a világi emberek ellenséges
érzülettel viseltetnek a papság iránt – írta 1296-ban VIII.
Bonifác pápa –, és ezt világosan bizonyítja napjaink
tapasztalata is.” Bullájában, a Clericis laicosban e
melankolikus kis visszapillantás után további kijelentéseket
tett, amelyek következtében bizonyos volt, hogy a konfliktus
tartós marad. A papságnak nem kell adót fizetnie, és
kiközösítik azokat, akik mégis megteszik, vagy azokat a
világi tisztviselőket, akik begyűjtik tőlük a pénzt. Azokat az
intézményeket, amelyek ragaszkodnak a papság
megadóztatásának gyakorlatához, interdiktummal sújtják, s
a kiközösítettek a pápa kifejezett hozzájárulása nélkül csakis
haláluk pillanatában nyerhetnek bűnbocsánatot. Négy évvel
később egy újabb, az Unam Sanctam követte e harcias
nyilatkozatot; a pápa ebben megkísérli körvonalazni a klérus
követeléseit. A kereszténység – írja – két kardot kínál, egy e
világit és egy szellemit:
Mindkettő az egyház birtokában van, a szellemi kard és az e világi is.
Utóbbit az egyházért kell használni, előbbit pedig az egyháznak kell használnia;
utóbbit a királyoknak és hadvezéreknek, de csakis a papok szándéka és
engedélye szerint. Az egyik kardnak ekképpen a másik, a világi hatalomnak a
szellemi alatt kell állania... A földi hatalom tévedéseit tehát a szellemi
hatalomnak kell megítélnie, ha pedig a szellemi hatalom téved, azt ember nem,
csakis az Isten ítélheti meg. Mert ez a felsőbbség, bár egy embernek adatott
meg, és egy ember él vele, nem emberi, hanem inkább isteni természetű...
Megállapítjuk, állítjuk, kijelentjük és kinyilvánítjuk továbbá: a megváltáshoz
minden emberi teremtmény számára elengedhetetlen, hogy Róma püspökének
alárendeltje legyen.
Az emberi történelem egyik nagy – és a kereszténység
legfőbb – tragédiája a kora középkorban keresztény
alapokon kialakult harmonikus világrend széttörése. Az
emberek egyetértettek – vagy legalábbis a látszat szerint
egyetértettek – a társadalom egy mindent felölelő, mindent
magába foglaló elméletében, amely nemcsak egyesítette a



törvényt, az erényt és a gyakorlatot, de a társadalom
minden tagját felruházta egy precízen körvonalazott,
keresztény célokat szolgáló feladattal is. Nem voltak érvek
és nézeteltérések, mert mindenki egyetértett az
alapelvekkel, amelyeken az egész rendszer nyugodott, így
kellett tenniük. A társadalomba való befogadtatást és
egyben szabályainak elfogadását a kötelező és
visszavonhatatlan megkeresztelés jelentette és biztosította.
A megkereszteletlenek – például a zsidók – egyszerűen nem
voltak a társadalom tagjai; életüket nem fenyegette veszély,
de jogokkal nem rendelkeztek. Azokat, akik hitetlenséggel,
hűtlenséggel vagy eretnekséggel megtagadták
keresztségüket, kivégezték. A többiek részéről
maradéktalan volt az egyetértés és az elkötelezettség. A
vitatott kérdések száma elhanyagolható volt ahhoz az
egyöntetűséghez képest, amely áthatotta életük minden
vonatkozását és területét.
E csekély számú nézetkülönbség azonban nagyon is
fontos volt, és megvolt bennük az a tendencia, hogy mind
fontosabbá növekedjenek. A társadalmi szerkezetnek voltak
bizonyos gyenge pontjai, s ezek érvényesültek a
képzetalkotásban is. Ha a társadalom olyan, mint egy
emberi test, vajon mi – vagy ki – jelenti e test fejét? Vajon
Krisztus, aki ekképpen maga irányítja a kardokat, a
valóságos, anyagi kardot forgató uralkodókét és a szellemi
szablyát markoló egyházét? De ha Krisztus az irányító, ki az,
aki őt e földön képviseli?
A választ illetően nem volt valódi megegyezés. A pápák
a legelső időktől fogva azt állították, hogy ők Szent Péter
földi helytartói. Később megemelték a tétet, és már Krisztus
helytartóinak nevezték magukat. Ugyanakkor a királyok és
császárok is ragaszkodtak ahhoz, hogy hivataluk
megkoronázásuk által és révén isteni eredetű; olykor ez az



eredet az Atyától, máskor Krisztustól való; ha az első eset az
igaz, az egyháznak a valamiképpen alacsonyabb rendű
Krisztus-helytartósággal kell beérnie. Voltaképpen az egész
kérdés nem volt különösebben érdekes. Minthogy a
helyettesítés, a képviselet iránya mindkét esetben azonos, s
minthogy az Atya, a Fiú és Szent Péter között – feltehetőleg
– nem állt fenn nézetkülönbség, aligha lehetett valóban
érdekes, hogy e földön ki kit is képvisel. A helyzet
mindenképpen ugyanaz, és mindenkinek engedelmeskednie
kell. Csakhogy a tapasztalat sajnos azt mutatta, hogy ez
nem mindig történik így. A kérdésre tehát a keresztény
elméletnek volt válasza. Lehetnek rossz, bűnös császárok,
királyok, pápák és püspökök is. Ők képviselik a Gonosz
művét. A Gonosznak ugyanis időről időre sikerül ily magas
hivatalba juttatnia egyet-egyet a saját kreatúrái közül. A
dolog azonban hamarosan kiderül, Isten úgy rendezi, hogy
az emberek felismerjék, leleplezzék, elítéljék és trónjukról
letaszítsák őket. Egy ilyen folyamathoz azonban ítélőszék
kívántatik. Csakhogy kinek az ítélőszéke? Hát itt van a kutya
eltemetve. A középkorban mindenki, aki valamelyest is
számított, rendelkezett saját ítélőszékkel, ahol igazságot
osztott alantasainak. Nemigen lehetett szabad embernek
nevezni azt, akinek nem volt saját törvényszéke, és nem
lehetett maradéktalanul és tökéletesen szabad az, akinek
törvényszéke nem volt mindenek fölött való. Ahogy III.
Henrik király a 11. század közepén meglehetősen nyersen
megfogalmazta: „Mert azokat, akik a törvényt uralják, nem
uralja a törvény, minthogy a törvénynek, mint mondani
szokás, viaszból van az orra, a királynak pedig vaskeze van,
hosszú vaskeze, és úgy csavarja a törvényt, ahogy kedvére
van.” Vajon kié a mindenek fölött való ítélőszék – a királyé, a
császáré vagy a pápáé? Ki kit ítélhet el, és ki kit taszíthat a
mélybe? Ugyanaz a kérdés, mint hogy ki a feje a testnek; az



érvelés és az okoskodás körkörös. Minthogy pedig a válasz
érvek és ellenérvek által nem megtalálható, a gyakorlatban
az erők egyensúlya határozta meg.
A mérleg nyelve egészen a 11. század végéig szilárdan
mutatott a fegyveres kéz felé. Nagy Károly ítélkezett a pápa,
III. Leó fölött, s hivatalában a döntés után ő erősítette meg.
Fennmaradt egy Leóhoz írt levél, amelyből félreérthetetlenül
kiderül, hogy a király csupán legelső püspökeként kezeli őt
a püspökök pedig nem voltak többek, mint királyi
tisztségviselők. Segítettek a kormányzásban, ítéleteket
hoztak, begyűjtötték az adókat, királyi megbízottakként
keresték fel az ország távoli vidékeit, hivatalokat viseltek a
királyi flottánál és a hadseregnél, ahol különleges szerepet
kellett betölteniük, és – talán mind közül a legfontosabb
segítségére voltak a királynak vagy császárnak a
törvényhozásban is. Mindeme feladatok teljesítéséhez
bőkezűen el voltak látva földbirtokokkal. A trón fontos
támaszai voltak, azért birtokolták a földeket és kastélyokat,
hogy az uralkodó és a közösség jólétét biztosítsák.
Természetesen a király vagy a császár jelölte ki őket, s ő
szentesítette kijelölésüket egy olyan szertartás során, amely
hangsúlyozta tőle való függőségüket; ténylegesen
ellenőrizte, felügyelte és irányította az egyházat. A Karoling
törvényeknek több mint fele – a püspökök szakállának
formájától egészen a papság fattyainak sorsáig – minden
részletre kiterjedő egyházi kérdésekkel foglalkozik.
A rendszer a Karoling-birodalom bukása után is sokáig
fennmaradt, s azt követően is, hogy a császári cím 962-ben
Szászországról az új, Száli frank örökösödési vonalra
ruháztatott. A német császárok, akár frank elődeik, a maguk
által kinevezett püspökök, érsekek és apátok segítségével
kormányozták a tartományokat. A helyzet egészen hasonló
volt Spanyolországban, Angliában és Franciaországban is.



Az uralkodó gyakorlatilag az egyháznak is a vezetője volt, s
a bizonytalan dolgokat a saját megítélése szerint döntötte
el. Természetesen a szentségeket nem ő szolgáltatta ki, de
minden egyéb tekintetben főpapnak számított
megkoronázásának ez is az egyik jelentése volt. A késő 11.
századi bayeux-i kárpiton látható királyok és püspökök
majdhogynem felcserélhetők. A szertartások alkalmával
szinte teljesen egyforma öltözéket viseltek. 1022-ben II.
Henrik császár egy evangéliumoskönyvvel ajándékozta meg
a Monte Cassino-apátságot; ennek egyik illusztrációja
bíráskodás közben ábrázolja őt. Palliumot visel, akárcsak a
pápák és a pátriárkák, ugyanazt a ruhadarabot, amelyet
Róma szokott a nyugati érsekeknek küldeni hatalmuk és
tekintélyük jelképeként.
A koronázási rítusok egészen hasonlatosak voltak a
püspökké szentelésekhez. Mindkettő azzal kezdődött, hogy
a kiválasztott az ereklyék kíséretében szertartásosan a
templomhoz vonult, ezt követte a szintén teljesen azonos
kérdéssorozat, amelynek során a püspök, illetve király
megfelelő, ortodox hitének mélysége és szilárdsága
bebizonyosodott. Ezután a királyoknál a fej, a mellkas, a
vállak, a felsőkarok és a kéz, a püspökök esetében a fej és a
karok megkenése következett. Ezután mindkettő megkapta
a gyűrűt és a hivatalt jelképező pálcát, illetve pásztorbotot
a király ezeken felül az ország kardját, a palástot, a
karpereceket és a jogart. Mindkét szertartás a békecsókkal
és nagymisével ért véget. Ornátusuk és sarujuk csaknem
teljesen egyforma volt, a Száli uralkodók gyűrűjét pedig hol
a püspöki, hol a főpapi jelzővel illették. Az uralkodó olyan
volt, mint egy püspök, csak éppen több feladata és többféle
kötelessége volt, s ennek megfelelően terjedt ki a szertartás
is. Egy, a reformista Petrus Damianusnak tulajdonított, híres



és magasztos, 11. századi szöveg az egyház szentségei
közé sorolja a királlyá koronázást.
A királyság egyházi hivatal volt, a király egyházi
személy. A király birtokolhatott, megtarthatott vagy
eltaszíthatott másokat. II. Henrik után az uralkodók
kanonokok lettek a különböző székesegyházakban – II.
Henrik Bambergben, Magdeburgban és Strassburgban; II.
Konrád Wormsban, Neuhausenben és Eichstadtban; III.
Henrik Kölnben, Baselben és Freisingben; V. Henrik Liège
ben. IV. Henrik Speier kanonoka volt, és Echternach
koadjuktora. Ezeket a tisztségeket általában helyetteseik
útján gyakorolták, de ha történetesen jelen voltak, maguk
végezték a velük járó kötelességeket. A király egyházi
tisztsége – különösen az egyházi bíráskodás terén – nem
szimbolikus volt, hanem konkrét és tényleges. Wipo, II.
Konrád káplánja uráról írt életrajzában így beszél: „Noha
írástudatlan volt, bölcs tanácsokat adott a papoknak, és
nemcsak a nyilvánosság előtt viselkedett nyájasan és
szeretetteljesen, hanem akkor is megtartotta a diszciplínát,
amikor egymagában volt.” Elnökölt a zsinatokon, akár
egyedül, akár – ahogy egy alkalommal megtörtént – a pápa
társaságában. Püspököket büntetett meg, és kiváltságokkal
ruházott fel egyházi intézményeket. Fia, III. Henrik nagy
buzgóságot tanúsított az egyház megreformálásában, és
minden jel arra mutat, hogy ezen a téren semmi nem
korlátozta hatalmát és lehetőségeit. Mint „az egyház feje”,
1046-ban ő elnökölt a sutri zsinaton, ahol két pápát is
megfosztottak hivatalától, egy harmadikat lemondattak, és
megválasztottak egy negyediket. Három évvel később ő és
egy hozzá hasonlóan kiemelkedő reformer pápa, IX. Leó
együttesen elnököltek a megújító mainzi, majd később a
konstanzi zsinaton; a korabeli leírás szerint a pápával
„együtt lépdelt az oltárlépcsőn felfelé”.



Ám az egyház és az állam közötti összhang és
egyetértés, amely azon alapult, hogy a pápák tudomásul
vették az uralkodók felsőbbségét, néhány évtized elteltével
felborult, és többé nem is állt helyre soha. A főpap-király, IV.
Henrik VII. Gergely személyében egy királyi főpappal találta
szembe magát. A vita 1070-es években kezdődött, amikor
Henrik, aki gyermekként lépett a trónra, megkísérelte
helyreállítani hatalmának nagykorúságáig bekövetkezett
csorbulásait; elsősorban azt a jogát, hogy püspököket
nevezzen ki Itáliában. A pápa erélyesen tagadta, hogy a
császárnak hatalmában állna gyűrűvel és pásztorbottal
ruházni fel a püspököket, s az elmérgesedő vita hamar
kiterjedt az egyház és az állam hatásköreire. Ezután
egymást követték az események: Henrik kiátkozása, az
ellenpápa-választás, majd a nyílt háború, végül a király
canossai megaláztatása és a hosszú, kényszeredett
vezeklés.
Hogyan történt mindez? Miért döntött úgy hirtelen a
pápaság, hogy a felforgat egy gyakorlatot, amely – ha más
érdeme nem volt is – legalább a hagyományokon alapult és
követhetőnek bizonyult? Alig lehet kétség afelől, hogy VII.
Gergely volt a támadó fél, és az adott helyzetben Henrik
csak azt cselekedte, amit elődei. A császár egyébként
kegyes és komoly ember volt – Ebo, Ottó bambergi püspök
életrajzírója szerint „Henrik oly gyakran forgatta
zsoltároskönyvét, hogy az már egészen gyűrött, és szinte
olvashatatlan volt”. Ez azonban nem számított, sőt talán
inkább azt lehetne mondani, hogy egy kegyes és szelíd
uralkodó csak felhalmozta a bajokat és nehézségeket
utódainak. II. Konrád és különösen III. Henrik erőfeszítései,
hogy Rómában és mindenütt szilárdítsák az egyház
helyzetét és emeljék színvonalát – valamint tudatos
törekvéseik főpapi kötelességeik maradéktalan ellátására –,



nagyban hozzájárultak ahhoz, hogy kialakuljon egy új
szemléletű papság, amely megtagadta Henriktől, hogy
ellássa ugyanezeket a funkciókat. A 11. század közepe
Európa felvirágzásának időszaka volt. Az északról érkező
viking és a délről fenyegető szaracén támadások szűnőben
voltak; a nyugati kereszténység többé már nem volt hitetlen
és barbár agyaraktól szaggatott zsákmány, hanem eleven,
terjeszkedő társadalom. Az élelmiszer-termelés és a
népesség növekedett, fejlődött az ipar és a kereskedelem, s
új gondolatok és eszmék járták át a Mediterráneumot.
Szaporodtak a könyvek, gyarapodott a tudás, növekedett az
írástudók száma, s ez együtt járt a papság terjeszkedésével
is. A régi feljegyzéseket ismét átvizsgálták, s ismét
használatba, köztudatba kerültek elfeledett szövegek. A
pápai archívumokban őrzött számos dokumentum tartalma
a főpap-király s mellette a pusztán csak szentségi funkciót
ellátó pápa elképzelésével nem volt összeegyeztethető. A
constantinusi adománylevelet finoman kidolgozott
hamisítványok egész sora követte, elsősorban az
úgynevezett pszeudo-izidori dekretáliák, amelyek mind azt
a célt szolgálták, hogy hangsúlyozzák és alátámasszák az
egyház és a klérus sokirányú igényeit. Voltak ezenkívül
tökéletesen hiteles és eredeti pápai nyilatkozatok is,
Gelasiustól, Gergelytől, I. Miklóstól és másoktól, amelyeket
mint precedenseket lehetett idézni a pápaság minden – és
bármely – újabb lépése, előrukkolása esetén.
A hatalom finom egyensúlya valóságosan is
megváltozott. A 10. és 11. században a koronának a
társadalom más elemeivel – egyházi és világi főurakkal
szemben érvényesülő hatalma fokozatosan csökkent. A
folyamat igen kifejezett volt a 10. századi Franciaországban,
Németországban és Itáliában. A hatalom lényegében a
korona és az alattvalók által birtokolt földterületek



különbségén alapult, s ez az arány mostanra mindenütt
megváltozott. Angliában I. Vilmos erőszakkal véget vetett a
királyi birtokok fogyatkozásának, s elérte, hogy az ország
területének egyötöde a korona birtokába került; másutt
azonban folytatódott a csökkenés. A királyok ennek
következtében elvesztették az ellenőrzést a helyi
tisztségviselők fölött, s utóbbiak örökletessé is tették
jogaikat. A királyok már az egyházat se mindig tudták
megvédeni. Túlságosan szegények voltak ahhoz, hogy
megfizethessék a katonaságot, vagy az egyháznak további
javakat biztosítsanak, sőt gyakran arra kényszerültek, hogy
a puszta fennmaradás érdekében megnyirbálják az egyházi
jövedelmeket, és utazásaik során kelletlen vendéglátást
csikartak ki a püspököktől és apátoktól anélkül, hogy drága
ajándékokkal viszonozták volna vendégszeretetüket – egyre
inkább terhet jelentettek mindenkinek. Franciaországban,
Németországban és Itáliában a királyok helyett mind
gyakrabban a hercegek és helyi hatalmasságok nevezték ki
a püspököket is. Mindez elkerülhetetlenné és elterjedtté
tette a szimóniát.
Az 1040-es években a királyok elég erősek voltak ahhoz,
hogy Rómában helyreállítsák a rendet, és megindítsanak
egy reformmozgalmat, amely azonban hamarosan
kicsúszott az irányításuk alól. Lehet, hogy elkerülhetetlen,
törvényszerű volt a dolog. A magas rangú papság
színvonalát csak úgy lehetett még magasabbra emelni,
hogy még élesebben kirajzolták a válaszvonalat maguk és a
durva, materialista világi főurak között. 1057-ben Humbert
bíboros, a legragyogóbb római reformátor Adversus
Simoniacos Libri Tres című munkájában megerősítette, hogy
a püspököket a nép kérésére a papság választja, s
felszentelésüket a tartomány püspökei végzik el – királyi
jelölésről vagy akár csak egyetértésről egyetlen szó sem



esik. Az 1059-ben keletkezett pápaválasztási ediktum
szintén azt állítja, hogy a választás elsősorban a bíboros
püspökökön, illetve másodsorban a többi püspökön áll, a
papság és a nép szerepe már csupán a jóváhagyó,
megerősítő beleegyezés. Az elképzelés lényege a papság és
a világiak, illetve a papságon belüli rétegek éles
megkülönböztetése volt, s elsősorban az, hogy a papság
teljességgel mentesüljön a világi befolyás, ellenőrzés alól.
Ha az uralkodó azt az ellenvetést tette: igen, de a püspökök
ellátnak világi, állami feladatokat is, a válasz – Szent Pállal
ez volt: „...az Úrnak szolgáltok, nem embereknek...” Ha
pedig a király megkérdezte, hogy ez esetben miért kellenek
a püspököknek hűbérbirtokok, mint a világi főuraknak, azt
felelték, hogy a földeket szabad akarattal bocsátották az
egyház rendelkezésére, s azok ekképpen Isten tulajdonaivá
váltak. A püspöknek kötelessége megvédelmezni a rábízott
egyházi vagyont – ahogyan Szent Anzelm fogalmazott:
„Nem lenne bátorságom megjelenni az Úr ítélőszéke előtt,
ha csorbulni engedném püspökségem jogait.” Röviden
tehát: az egyház ragaszkodott az anyagi világ jogaihoz és
kiváltságaihoz, de nem volt hajlandó elfogadni annak
feltételeit és felvenni terheit. VII. Gergely egészen nyílttá
tette ezt az álláspontot, amikor egyértelműen tagadta az
uralkodó jogát ahhoz, hogy püspököket nevezzen ki vagy
iktasson be, ha a birodalom kormányzásában mégoly
fontosak voltak is földi-világi birtokaik. A főpap-király
fogalmát egyszerűen elvetette, s kinyilvánította, hogy ősi és
gyökeres különbség áll fenn a papság és a világi emberek
között. Tagadta, hogy a püspökök és apátok kinevezése
ügyében „bármely királynak, császárnak és egyéb világi
személynek, legyen akár asszony, akár férfiú”, joga lenne
ellentmondani „a szent atyák döntéseinek”. Az ilyen értelmű
határozatok semmisek, s büntetésük a kiközösítés.



A pápai politika aláásta a birodalom hagyományos
működését. Ha az uralkodó nem rendelkezhet
államigazgatási úton a püspökségek és apátságok, illetve
azok anyagi forrásai fölött, a hatalom gyakorlatilag a
hercegségek kezébe kerül, s a birodalom szétforgácsolódik.
Gergely pápát nem hatotta meg ez az érvelés, vagy
jobban mondva – elfogadta a lehetséges fejleményeket, és
levont belőlük néhány radikális következtetést. Az állam
egyház nélkül mit sem ér. Ahogyan a lélek élteti a testet,
ugyanúgy határozza meg az egyház az állam
tevékenységeit. Vagyis: amikor az állam elvégzi világi
feladatait, csupán azt az önállóságot és hatalmat gyakorolja,
amelyet az egyháztól kapott. Elvetette a főpap-király
figurájának elképzelését, helyébe a király-főpap alakját
állította, ekképpen a feje tetejére állította a felsőbbség
sorrendjét s az uralkodás korábbi elméletét. A távoli
múltban, mindenekelőtt Constantinus korában keresett és
talált példát, inspirációt. Lenyűgöző látni, ahogyan a
gergelyi reformkorban a constantinusi adománylevél képi
formában bukkan fel pápai utasításra vagy sugallatra
keletkezett itáliai mozaikokon és falfestményeken. A lateráni
palota titkos tanácstermében – ahol egykor Nagy Károly ült
törvényt a ravasz, de rémült III. Leó fölött – most különböző
pápák képei borították a falakat, ott volt Gergely ábrázolása
is: győzedelmesen ült trónusán, s lába világi ellenségeinek
leroskadt testén nyugodott.
Ami azt illeti, Gergely pápa nem volt teljesen elégedett
az adománylevéllel; úgy festett ugyanis, mint Constantinus
ajándéka, s ennek következtében lehetőséget adott
birodalmi indíttatású értelmezésekre is. Gergely szerint
azonban a felsőbbség, s mindaz, ami belőle következik,
csakis és egyedül Krisztustól való. Valamikor az 1070-es
évtized vége felé beillesztetett jegyzetei közé egy



nyilatkozatot, amelyet a jelek szerint a titkárának diktált. A
szöveg egy pápai világkormányzat elméletével ér fel.
Jellemzően annak kijelentésével kezdődik, hogy a pápa
fölött senki nem mondhat ítéletet. Ő volt tehát az egyetlen,
valóban szabad ember, akinek ítélete általános érvényű és
megfellebbezhetetlen volt, míg ő maga csak a mennyei
törvényszéknek tartozott elszámolással. Ebből a kiindulásból
a teokrácia ideája már közvetlenül következett. A római
egyház – folytatja Gergely – soha nem tévedett, és nem is
tévedhet soha. Alapítója Krisztus volt, és egyedül ő. A pápa
és csakis a pápa jelölheti ki, bocsáthatja el vagy helyezheti
át a püspököket, alkothat új törvényeket, alapíthat új
püspökségeket és oszlathat fel régieket, hívhat össze
zsinatot, bírálhatja felül és másíthatja meg saját korábbi
ítéleteit, használhat császári jelképeket, foszthat meg
trónjuktól uralkodókat, és menthet fel alávetetteket hűbéri
függéseik alól. A hercegeknek meg kell csókolniuk lábait, s
legátusai hatalmat gyakorolnak a püspökök fölött. A pápai
törvényszékhez való folyamodás automatikusan
hatálytalanítja minden más törvényszék ítéletét. Végül
pedig: a megfelelő módon felszentelt pápák ex officio
szentekké válnak Szent Péter érdemei alapján és jogán.
Gergely a pápaság hatalmas megújítója volt, egy
tekintetben azonban konzervatív; rendületlenül hitt abban,
hogy Szent Péter szinte fizikai jelenvalóságban őrködik a
pápaság hatalma és vagyona fölött. IV. Henrik kiátkozásakor
például a következőket írta: „...Szent Péter... a Te tetszésed
szerint való, hogy a keresztények, akik Tenéked kötelezték
el magukat, kiváltképpen engedelmesek legyenek
irányomban, mert énreám ruháztad hatalmadat.” A pápai
igények természetüknél fogva folyamatosan növekedtek, s
hamarosan már nem tűnt elégségesnek Péter földi
helytartósága sem, amelyhez Gergely olyan makacsul



ragaszkodott. Az 1150-es évekre a pápák kisajátították a
Krisztus földi helytartója egykori császári titulust, s 1200
után III. Ince már kijelentette: „Mi vagyunk az apostolok
fejedelmének utódai, de sem neki, sem más apostoloknak
vagy embereknek helytartói, mert helytartói magának Jézus
Krisztusnak vagyunk.”
A pápaság új, világuralmi szemléletének agresszív
megfogalmazása a császári hivatal és az alapjául szolgáló
politikai-vallási struktúra elleni fizikai támadással ért fel. Ez
a struktúra meglehetősen erőtlen volt, összeomlott volna
efféle megpróbáltatások nélkül is. Nem állhatott ellen, s
amikor sor került rá, nem is állt ellen a pápaság elszánt
támadásainak. Kompromisszumra, kiegyezésre semmiféle
valós alap és lehetőség nem kínálkozott. Vagy a pápa lesz a
császár első számú püspöke, vagy a császár a pápa
kinevezettje és bábuja. Az első lehetőség működőképes volt,
sőt: működött – a második nem: a bábu-császár képtelen
lett volna biztosítani a birodalom kormányzásához
szükséges pénzügyi és katonai feltételeket. Az
összecsapásban valamelyiküknek alul kellett maradnia.
Az elkötelezetlen gondolkodású kortársak
kétségbeesetten figyelték a versengést. A dolog jól beleillett
a zsidó próféciákon alapuló baljóslatú elméletekbe, amelyek
a legkülönbözőbb formákban forogtak a köztudatban, és
felcsendülnek az elemző történészi munkákban is. A 12.
század közepén például a kor legnagyobb felkészültségű
német figurája, Ottó, Freising püspöke A két város címmel
hatalmas világtörténelmi művet írt. Ahogyan a cím is
sugallja, a mű ágostoni alapgondolatokon nyugodott, s Ottó
osztotta Ágoston nézetét, mely szerint a világ folyása
periodikus, s benne visszatükröződik Istennek az ember
végzetére vonatkozó szándéka az apokalipszisig és az utolsó
ítéletig. Ottó úgy vélte, hogy a Constantinus és III. Henrik



uralkodása közötti hosszú időszak egyike volt a jóság és
harmónia periódusainak, amelyben békésen
együttműködött a császárság és a pápaság. Ezután Gergely
és IV. Henrik lerombolták az egységes szerkezetet;
elkövetkezett az eretnekség és egyházszakadás – Ottó
felfedezte a fenyegető felbomlás más baljóslatú előjeleit is.
Nyilvánvaló, hogy a Gonosz hatalma növekedőben van; a
világ haláltusáját vívja, s hamarosan felzendülnek a
végítélet harsonái. „Itt állunk – írta – az idők végezetén.”
Ám Ottó nem ragaszkodott konokul elgondolásaihoz.
1152-ben császárrá választották ifjú unokaöccsét, a Stauf
házból való Barbarossa Frigyest. Néhány évvel később ő és
tanácsadói bizalmasan tájékoztatták Ottót nagy tervükről,
hogy új életre keltik a Német Birodalmat. Terveik alapjául
egy sor újonnan kivetendő földadó szolgált, amelyeket
közvetlenül a császári tisztviselők hajtottak volna be, s
amelyekből a császárnak elegendő politikai és gazdasági
ereje származott volna ahhoz, hogy a pápai támogatástól
teljesen függetleníthesse magát. Frigyes és környezete arról
győzte meg Ottót, hogy felül kell vizsgálnia borús
előrejelzéseit, s nemcsak hogy megváltoztatta Krónikájának
szövegét, hanem Frigyes életrajzának – Gesta Frederici
Imperatoris – megírásához is hozzáfogott. Ebben az
emberiség életének új tavaszáról beszél, amelynek
bekövetkeztét a Staufok dicsőséges felemelkedése tette
lehetővé. Az előszóban – Krónikájával homlokegyenest
ellenkezően – így ír: „Úgy vélem, boldogok és áldottak
mindazok, akik manapság írásba fognak, mert a zavaros
múlt bajai után a béke soha nem tapasztalt nyugodalma
végre elérkezett.”
A freisingi Ottó történészi és politikai gondolkodásának
változása mutatja, milyen nagy fontosságot tulajdonítottak
az emberek a keresztény világ igazgatásában a harmónia



eszméjének. A dolog egyébként a legkevésbé sem meglepő.
Ha van valami téves a totális keresztény társadalom
irányultságában, hogyan lehet képes helyesen funkcionálni
a szerves egész? Vajon nem hatja-e át bármely
fogyatékosság az egész emberi életet s annak minden
aspektusát? Ez csakis a teljes megsemmisülés, a világ vége
előjátéka lehet. Ám Ottó szinte a megszállottságig optimista
volt, s meggyőződésévé vált, hogy az új királyi ház szilárd
alapokon fogja a világ új rendjét felépíteni. A Staufok
rendkívül tehetségesek voltak – ám ők is csak emberek, s
ekképpen sebezhetők. Hús-vér lényük nem volt a pápaság
személytelen intézményéhez fogható. A balesetek, a halál
vagy a kiskorúság – a középkori világi hatalom e végzetes
gyengeségeitől nem féltek az idős tiarások. Nem véletlen,
hogy a küzdelem a császár kiskorúságának
eredményekképpen robbant ki, vagy hogy a pápaság
személyes vendettát folytatott a Staufok ellen, annyira,
hogy legalább két alkalommal orgyilkos tervek
fontolgatásáig is lealacsonyodott. Barbarossa Frigyes vízbe
fulladt, még nála is határozottabb fia, VI. Henrik, a
könyörtelen mediterrán gyilkos, vérhas áldozata lett.
Elképesztően ádáz és kegyetlen élethalálharc dúlt a pápák
és a császárok között, s előbbieknek nem mindig volt
kedvük megvárni, amíg Isten lesújt. 1197-ben a pápa VI.
Henrik elpusztítására annak elhidegült feleségével, Szicíliai
Constanzával egyetértésben összeesküvést szervezett. A
tervet leleplezték, néhány résztvevőt elfogtak, és Henrik
arra kényszerítette az asszonyt, hogy halálukat végignézze
a szicíliai Jordanusnak vörösen izzó koronát szögeztek a
koponyájára, másokat máglyán égettek el, elevenen
megnyúztak, vagy szurokba hempergettek és
meggyújtottak.



Ám még ugyanabban az évben meghalt Henrik is, és fia,
II. Frigyes kiskorúsága egybeesett a legfélelmetesebb
középkori jogász-pápa, III. Ince pontifikátusával. III. Ince
tette meg a végső lépést abban a bonyolult evolúciós
folyamatban, amely I. Gelasiuson, I. Miklóson és VII.
Gergelyen át egészen a késő római időkig nyúlik vissza; őt
követően VIII. Bonifác és mások diadalittas pápáskodása
már egyszerű túlzások csupán. III. Ince a világ történéseinek
középpontjába helyezte a pápaságot. Idézte I. Miklóst: „a
világ egy ecclesia”. A pápának nemcsak joga, hanem
kötelessége volt megvizsgálni az uralkodóvá választandó
személyeket. Az alapvető törvényeket az egész keresztény
világ számára a római egyház nyilatkoztatta ki. A pápa és
nem a király volt Melkhisédek, akiről írva vagyon: „Az Úr a
te jobbod felől; megrontja az ő haragja napján a királyokat;
ítéletet tart a nemzetek között; telve lesz holttestekkel;
összezúz messze földön minden főt.” Itália Isten
rendelésénél fogva kiemelkedett a többi ország közül. Róma
központi kormányzatának hatalma beragyogta az egész
societas Christianát, amelyben az alárendelt uralkodók
egymás közötti ellentéteiben a pápa hozott döntő ítéletet.
Az univerzális egyház – írta Deliberatio című művében
teljhatalmat gyakorol a kormányzás minden
vonatkozásában, minthogy a világi dolgok természetüknél
fogva alábbvalók, mint a szellemiek: „Általam uralkodnak a
királyok, s a fejedelmek általam hoznak törvényeket.” E
célok megvalósításában a pápaság jogosultan használta fel
a rendelkezésére álló szellemi fegyvereket, különösen a
kiközösítést és az interdiktumot, és alkalmazta sokféle
spirituális kiváltságait. A világban már nem jó és rossz
emberek voltak, hanem a pápa mellett állók és az ellene
fordulók. III. Ince kiközösítette Markward von Anweilert, aki



ura kiskorúsága idején hűségesen igyekezett védelmezni a
Staufok itáliai és szicíliai érdekeit:
Isten, a Mindenható Atya, a Fiú és a Szentlélek nevében, a szent apostolok,
Péter és Pál felhatalmazásából s a saját hatalmunknál fogva elítéljük,
kiközösítjük, kiátkozzuk és megátkozzuk az esküszegőt, az istenkáromlót és
gyújtogatót, a hitetlent, bitorlót és gonosztevőt. Elrendeljük, hogy mostantól
fogva bármely személy, aki néki segítséget ád vagy a javára tesz, vagy őt és
csapatát ellátja élelemmel, ruházattal, hajókkal, fegyverekkel vagy bármi
egyébbel, aminek hasznát veszi, ugyanezen átok alá essen; bármely rendű és
rangú egyházi személy, aki merészel őelőtte misét mondani, tudomásul vegye,
hogy őreá is a rangja és méltósága szerinti büntetés háramol.
Egy ilyen ítélet még ma is borzadályt keltene. A 13.
század mennyei jutalmat áhító embere gyakran
kiszámíthatatlanul csapongott a legbarbárabb, kegyetlen
erőszak és a rémült, nyomorult babonaság között. Ott van
például a szerencsétlen IV. Ottó császár, a pápai kreatúra,
majd áruló, s végül a pápa áldozata; a Pokol lángjaitól való
rettegésében „a legkeményebben megkorbácsoltatta”
gyenge és vézna testét, ám körömszakadtáig ragaszkodott a
hatalmi jelvényekhez, amelyek egyúttal hathatós ereklyék
voltak, sugárzó szellemi erő forrásai – a feszülettartó,
amelyet II. Henrik kapott –, a korona, a Szent Lándzsa,
amelybe az Igaz Kereszt egyik szögét is belefoglalták, s
amelyet IV. Henrik ezüstpánttal erősített meg, valamint
Keresztelő Szent János aranyba foglalt foga. Ám a sok
kiátkozás és ellenkiátkozás, a spirituális hatalomnak a világi
csetepatékba való belekeveredése bizonyos
zavarodottságot okozott azoknál, akiket érintett; kivált a
kisembereknél és az ártatlanoknál, akik már nem is tudták,
kitől féljenek jobban – az átkokat mennydörgő papságtól
vagy a világi hatalom fegyvereseitől. Meg aztán a szellemi
hatalom nemegyszer kudarcot is látszott vallani. Milánó
birodalomellenes hadai például Cortenuovónál misztikus



módon vereséget szenvedtek II. Frigyes kiátkozott
katonáitól, akik „Isten ellen támadva” fejre állították a
templomokban a feszületeket, szennyel és ürülékkel
mocskolták be az oltárokat, kiverték a papokat, és
mindvégig pecsenyét faltak a nagyböjt alatt.
A versengés, a hadakozás mind többfélékképpen
aknázta alá a rendet, a természetit és az erkölcsit egyaránt.
Így például a császár gyengítése érdekében III. Ince minden
eszközzel támogatta a német hercegek – és különösen az
egyházi tisztséget is viselők – erejének és hatalmának
növekedését; így ezek mind kevésbé voltak lojálisak a
központi hatalomhoz, s egyre inkább tartották szem előtt
saját hercegségeik érdekeit. Más uralkodók és
hatalmasságok szövetségeket kötöttek a pápasággal; a
császári hatalom megalázásának szándéka minden efféle
megegyezést igazolt, ha mégoly mesterségesek és
erőltetettek voltak is. A pápa teljhatalmának elve azt
jelentette, hogy minden erkölcsi és írott törvény érvényét
veszíti, minthogy a pápa egyedül a mennyei ítélőszéknek
felelős tetteiért és szándékaiért. IX. Gergely, aki 1227-ben
lett pápa, és ádáz könyörtelenséggel üldözte az
eretnekeket, antinomistákat és tévelygőket, kijelentette: az
erkölcsi törvénynek semmi köze sincs a császár elleni
hadjárathoz – II. Frigyessel szembeni magatartása sem
immorálisnak, sem etikátlannak nem nevezhető, s
módszerei nem tartoznak a közönséges emberek közti
viszonyok fogalomkörébe, mert elfogadhatóságukat egyedül
Isten ítélheti meg. Álláspontjának megerősítésére 1239-ben
felhasználta a pápai város két megfellebbezhetetlen
védőszentjének ereklyéit: „Péter és Pál apostolok fejét
ünnepélyes körmenetben hordozták végig Rómán, Gergely
pedig a hatalmas tömeg szeme láttára levette s Péter fejére



helyezte tiaráját.”
3
A pápa Péter utasítására cselekszik, s
hogyan is parancsolhatna Péter helytelent?
Néhány évvel később, 1246-ban Gergely utóda, IV. Ince
szinte egészen bizonyosan részt vállalt az Úr felkentje, II.
Frigyes elleni gyilkos összeesküvésben. A merénylet
meghiúsult, a résztvevőket megvakították, megcsonkították,
majd elevenen elégették – a pápa azonban nem hagyott fel
a mesterkedéssel. A résztvevők és a megfigyelők egyaránt
úgy látták, hogy ez egy végső és visszavonhatatlan
összecsapás, amilyen az Ótestamentum apokaliptikus
könyveiben olvasható; az Antikrisztus szabadon jár-kél a
földön, s itt már nincs vita a finomságokról és árnyalatokról,
politikai taktikáról, engedményekről és megegyezésről,
manőverekről és alkuról – ez már a döntő küzdelem az
abszolút jó és az abszolút gonosz között. A hit fogalmai
szerint Frigyes szigorúan ortodox volt, ám olvasottsága s a
világról – különösen pedig a Keletről és az iszlámról – való
széles körű ismeretei megerősítettek benne egyfajta
elmélkedő, szemlélődő toleranciát. A pápai propaganda,
amelyet nem középszerű egyházi napszámosok, hanem
maguk a pápák terveltek ki, a megtestesült gonoszként
állította be a földi hatalom legfőbb birtokosát. Frigyes
jelentette ki a pápa – egy apuliai templom szent oltárát
nyilvános latrinává alakíttatta, bordélyokat rendezett be a
templomokban, és nyilvánosan gyakorolta a szodómiát;
istenkáromló módon „a három imposztor”-ként emlegette
Jézust, Mózest és Mohamedet, tagadta a szeplőtelen
fogantatást, és azt kérdezte az Úrvacsoráról: „meddig
folytatódik még ez a hókuszpókusz?” „Istenkáromló
szavakat fröcskölő fenevad... lábai, mint a medvéé, szája,
mint dühöngő oroszláné, testének többi része párductest...
hazugságok koholója, mértéket nem tart, szerénységet nem
ismer, szégyenpír nem futja el orcáját... báránybőrbe bújt



farkas... ádáz fullánkú skorpió... Sárkány, aki arra
teremtetett, hogy bennünket félrevezessen és csapdába
csaljon... a világra sújtó pöröly.” Az egész világot sivataggá
akarja változtatni, és ujjongott, amikor Antikrisztusnak
nevezték. Tagadja a hitet, s egyetlen célja, hogy lerombolja
és eltörölje a krisztusi tanítást. Ő „az ádázság mestere... a
világ megrontója... mérges kígyó... Dániel könyvének
negyedik állata, melynek vasfogai és érckörmei valának”.
A 12. századra tehető a pápaellenes irodalom
megszületése, amit elősegített a növekvő szellemi (és
következésképpen anyagi) hatalom és a széles tömegek
spirituális nincstelensége közötti kontraszt mélyülése is. Az
egyház kézben tartotta az oktatás monopóliumát, de az
írásbeliséget soha nem birtokolta kizárólagosan. Másként
fogalmazva: a társadalom világi elemei mindig megtalálták
a megnyilvánulás formáit, még ha az író kéz szigorúan
egyházi volt is. A gondolat és a félemlékezet messze
visszanyúlt a császárkori Róma földi hatalomról alkotott
fogalmaihoz, ahhoz az időhöz, amikor e hatalomra a totális
kereszténység még nem nyomta rá teljesen a bélyegét. A
császárkori Rómához való visszatérés egyfajta menekülés
volt a mindent magába ölelő, kizárólagos szemléletű
keresztény társadalom elől. A 10. században, röviddel
azután, hogy Rómában, 962-ben I. Ottó felélesztette a
császári cím használatát, Hroswitha, egy gandersheimi
apáca számos ideológiai verselményt alkotott, valamint hat,
metrikus prózában írt „drámát” – feltehetőleg azzal a céllal,
hogy megteremtse Terentius keresztény ellenpárját –,
köztük a Constantinus udvarában játszódó Gallicanust. A 12.
század végéről fennmaradt egy Barbarossa Frigyesnek írt
Stauf-propagandadarab, a Ludus de Antichristo
keletkezésében talán Freisingi Ottónak is része volt amely
nemcsak németpárti (következésképpen pedig francia- és



görögellenes), hanem félreérthetetlenül pápaellenes is.
Utalva arra a könnyedségre, ahogyan a pápaság III. Ince
idején állást foglalt hol egy császár, hol egy ellencsászár
mellett, még Walther von der Vogelweide is megbélyegezte
a pápai kétszínűséget: „Két nyelv egy szájba aligha fér.”
II. Frigyes a saját propagandaeszközeivel keményen
küzdött IX. Gergely és IV. Ince gálád támadásai ellen: a
materialista pápaság, a „világi” egyház ellenkezik a
természettel és a józan ésszel is. A német pap-hercegekről
szólva elítélte azokat a papokat, „akik pásztorbot helyett
lándzsát hordanak... az egyik hercegnek, a másik őrgrófnak,
a harmadik grófnak nevezi magát. Egyik falanxokat, másik
cohorsokat toboroz, a harmadik háborúra tüzeli az
embereket... Ilyenek ma Izrael pásztorai; nem Krisztus
egyházának papjai ők, hanem a keresztény népet
marcangoló farkasok, fenevadak.” Ami pedig a pápát illeti:
„Tőle, akitől minden férfi és asszony a test és a lélek
vigaszát reméli, éppen tőle jő az átkos példa, a csalárdság
és gonosz cselekedet.” Frigyes propagandájában először
találkozunk azzal a gondolattal és kijelentéssel, hogy a
pápai hatalom rendkívüli megnövekedése szükségessé tette
az egyház alapvető megreformálását. 1239-ben a
bíborosokhoz, „az apostolok utódaihoz” fordult, hogy „mint
a pápával egyenlőek, követeljenek egyenlő részt és jogot
mindenben, amit ő, aki Péter székhelyét birtokolja,
törvénybe ajánl vagy hivatalosan bejelent”.
Frigyes ekképpen tehát megelőlegezte a zsinati
rendszerhez mint a teljhatalmú főpapi szerep
ellensúlyozásának módjához való visszatérés kísérletét.
Azzal is érvelt – elsősorban más uralkodókhoz írott
leveleiben –, hogy a pápai törekvések nem kizárólag és
kifejezetten a császár, hanem alapvetően a világi hatalom
és az uralkodói szabadság fogalma ellen irányulnak. Amikor



végül kiátkozással sújtották, levelet írt Európa királyaihoz,
és figyelmeztette őket, hogy a pápaság mindannyiukat
fenyegeti: „Avagy nem látta-e Anglia királya, hogy atyja,
János király kiközösítettségében hűbéressé vált maga és
egész országa is?” A papságot „telhetetlen piócák”-nak
nevezte. III. Ince felhasználta a bárókat János király ellen,
aztán cserbenhagyta őket, és részt vett a
szétmorzsolásukban is. „Ezek a báránybőrbe bújt farkasok
mindenüvé elküldik legátusaikat, hogy kiközösítsenek,
felfüggesszenek és büntessenek – nem mint magvetőket, az
Úr parancsolatja szerint, hanem hogy mindenkiből pénzt
csikarjanak ki, s hogy learassák és elrabolják azt, amit nem
ők vetettek el.” Felidézte a korai kereszténység
elképzeléseit: „Senki nem emelhet egyházat másként,
csakis a Jézus Krisztus Urunk megszabta alapokon” – és arra
inti a hercegeket, hogy egyesüljenek: „Figyelj házadra, ha
szomszédodé lánggal ég.” Sógorának, Cornwalli Richárdnak
írta: „...Való igaz; velünk (a császársággal) kezdődik, ám
végül elér minden más királyt és herceget... a királyok tehát
a mi ügyünkben a saját igazságukat is védelmezik.” Frigyes
érvei előrevetítik a következő század padovai Marsilius-féle
szekularista elméletét, amelyben – amint a Defensor
Pacisban olvashatjuk – a pápaság nagyralátó törekvései az
elsődleges okai minden háborúnak, és annak, hogy
felbomlik, széthullik a keresztény társadalom: „Az egyetlen
ok, amely a múltban széthúzást, ellenségeskedést
eredményezett a hercegségekben és közösségekben, s
amely – ha elejét nem vesszük – hamarosan minden
országban szét fog terjedni, az a meggyőződés, szándék és
erőfeszítés, amellyel Róma püspöke és papi környezete
magához kíván ragadni minden világi hatalmat, s
megszerezni az ezzel járó földi gazdagságot is.”



Ám II. Frigyes jóval megelőzte korát abbéli szándékával,
hogy – egyházi és világi – védfalat állítson a spiritualitás
pápai kiaknázása és a vele való visszaélés útjába, amely a
szellemi hatalom felhasználásával növeli a megosztottságot
a társadalmakon belül. A pápaság teljes diadalt aratott a
Staufok fölött. II. Frigyes szabadon halt meg ugyan, de
ezután a „viperafészek” – ahogyan a pápák nevezték
felszámoltatott. Frigyes fia, Manfréd a beneventói csatában
1266-ban vereséget szenvedett és meghalt; IV. Kelemen
pápa parancsára vallásos szertartás nélkül temették el „a
kártékony ember visszataszító tetemét”, majd exhumálták,
és a pápai birtokká vált Szicíliai Királyság határain kívül
földelték el megint. Két évvel később Konrád, az utolsó,
tizenhat éves császár a pápa fogságába került; s egy
beszámoló szerint Kelemen pápa a kivégzés elrendelésekor
megjegyezte: „Vita Conradini mors Caroli [Anjou Károlyról, a
pápa megbízottjáról van szó]. Vita Caroli, mors Conradini.” A
fiút Nápolyban kivégezték. A Staufoknak nem volt irgalom.
Manfréd lányát, Beatricét tizennyolc éven át tartották
börtönben; három fattyú fia soha nem került elő. Egyikük
1309-ben még élt, negyvenöt éve őrizetben. Frigyes
gyermekei és unokái közül tíz halt meg erőszakos halállal
vagy a pápa börtöneiben.
Nem szabad azt hinnünk, hogy csak a legmagasabb
szinteken zajlott a küzdelem az állam és az egyház között. A
pápák a Staufokban nem csupán a legfelsőbb hatalomra
törő vetélytársakat látták, de egy kaszt legfőbb tagjait,
képviselőit is. A klérus világiak elleni küzdelme az egész
társadalmat áthatotta. Nem véletlen, hogy VII. Gergely
különös keserűséggel beszélt és írt a világi emberekről.
Természetesen már a kezdeti időktől fogva voltak bizonyos
feszültségek a kereszténység papi és világi elemei között; a
papi kaszt felemelkedése mindig az egyház hatalmának és a



dogma ortodoxiájának megerősödésével járt együtt. A 2.
századi montanizmus e három elleni lázadás volt, s a 3.
században e nézeteket magáévá tevő Tertullianus volt az
első világosan és egyértelműen beszélő keresztény
antiklerikus. A kora középkori Európában ez az ellentét
szinte teljesen eltűnt. A papság, mint láttuk, kiemelkedő
szerepet játszott a társadalom újjáépítésében; szemlélete és
magatartása gazdasági és jogi értelemben is a tömegekével
azonosult. A feszültség jelei azonban már ekkor
megjelentek. A Karoling-társadalom egyik legegészségesebb
és életrevalóbb vonása volt az a törekvés, hogy az egyház
erőforrásainak felhasználásával létrehozzon egy jól képzett,
világi réteget – a jó példával maga Nagy Károly járt elöl. Ám
halála után nem sokkal az apátságokban már felhangzanak
a panaszszavak; a szerzeteseknek nem feladatuk, hogy
tanítsák az embereket, hacsak nem kívánnak szerzetessé
válni maguk is. Csakhogy a szerzetesi iskolákon kívül
oktatás gyakorlatilag nem létezett. A szakadásnak talán a
legfőbb oka volt, hogy a világi oktatás nem tudott az
egyházival lépést tartani. A hasadást a klérus és a világiak
között a latin nyelv használata is mélyítette. Keleten, ahol
efféle feszültség soha nem alakult ki, a köznyelv és a liturgia
nyelve azonos volt, és párhuzamosan fejlődött – nem úgy,
mint a Nyugaton. A 8. századra már senki nem beszélte
anyanyelvként a latint, ám a tudományos, hitbuzgalmi vagy
liturgikus szövegek csakis ezen a nyelven voltak
hozzáférhetők. A latin papi nyelvvé vált, és a latinul
beszélni, írni-olvasni tudás a papi státus (és kiváltságok)
elnyerésének feltétele, az erre való alkalmasság próbája
lett, a civilizáltság fémjele, és egyben egyfajta gőg,
önteltség szimbóluma is. Az öntudatos papi személy
szemében a világi közember vagy robotoló bugris volt, vagy
fegyveres bandita. Az Ágostont olvasni tudó klérus tagjai



sértőnek érezték, ha a tevékenységüket a legmagasabb
szinten II. Konrád, egy írástudatlan tervezi és rendeli el.
Írástudatlannak természetesen az számított, aki nem tudott
latinul. Anglia királyát, I. Henriket, aki beszélt latinul, úgy is
nevezték: beauclerc – a nemes pap. A klerikalista mozgalom
mögött ugyanakkor hihetetlen erejű kulturális sznobéria
rejtőzködött, s egyfajta – valamelyest reálisabb
felsőbbrendűség-érzés; teljes egészében papok végezték a
kormányzati adminisztrációt, működtették a
törvényszékeket, kezelték a kincstárat, és vezettek az élet
minden területéről szóló feljegyzéseket.
Egy vonatkozásban a legfontosabb mozzanat: az egyház
rendelkezett azokkal az írástudó emberekkel és
technikákkal, amelyek a mind tökéletesebb kormányzati
formák kidolgozása és megvalósítása terén meghaladták
minden világi tényező lehetőségeit. A kora középkorban a
barbár uralkodók rendelkezésére bocsátották ezeket az
eszközöket; például az írott törvényt is az egyház
biztosította nekik – mindvégig megőrizve ugyanakkor a
külön, egyházi törvényhozás egészen a 4. századra
visszanyúló hagyományait. Nyugat-Európa legrégibb
törvényhozó és államigazgatási gépezetével az egyház
rendelkezett. A Karoling-reneszánsz és az azt követő Ottói
birodalom idején azonosak voltak az egyház és az állam
céljai, s ez kifejezésre jutott a törvényekben és a zsinati
törvényhozásban is, amely mindkettő ügyeivel foglalkozott.
Ebben a rendszerben az egyház mindvégig kivételezett
helyzetet élvezett. A törvényeket először ténylegesen azért
foglalták írásba, hogy védelmezzék az egyházi személyeket
és tulajdonukat. Angliában például a klérus tagjai soha nem
voltak teljesen kiszolgáltatva a világi bíráskodás kénye
kedvének. Noha minden vád felhozható volt ellenük a
közönséges bíróságokon, a vétkes papokra csak speciális



büntetéseket kellett kiszabni, főbenjáró vétkek esetében
pedig csakis püspök hozhatott fölöttük ítéletet. A püspökök
gyakran elnököltek a megyei ítélőszékeken, és csak a
normann hódítás után tiltották meg a püspököknek és
archidiakónusoknak, hogy az alsóbb szintű törvénykezésben
is részt vegyenek. A királyi törvényhozás ezenfelül eltörölte
a különbséget az egyházi és a világi törvénysértések között,
és az egyházjog, akárcsak a világi jog gyakorlása a megyei
törvényszékek hatáskörébe került. Az angolszász Angliában
tehát a klérus jogi értelemben is kiváltságos osztály volt, s
hasonló volt a helyzet Európa más országaiban is.
E kiváltságrendszer azonban királyi, vagyis világi
ellenőrzés alatt állt. A 11. század közepén végrehajtott
egyházi reform s az őket követő gergelyi forradalom aláásta
a közös jogrendszert, és két, különálló szálra hasította azt.
Az 1050-es években rendkívüli mértékben megnövekedett a
pápai adminisztráció, s egyfajta primitív „Parkinson-törvény”
lépett működésbe. Ekkorra már jelentősen több egyházi
személy állt a pápa szolgálatára, a munka tehát kiterjedt,
hogy elfoglalja, betöltse a rendelkezésre álló időt. Több pap
vált tájékozottá az egyházjog kérdéseiben, az egyházi
törvény mind számosabb gyűjteményei tehát szétterjedtek
a keresztény világban; a törvényt helyben alkalmazták, s
Rómában határoztak a fellebbezések felől – az egyházjog
corpusa a papi törvényhozás fokozódó alkalmazása során
mindinkább növekedett. Ahogy pedig mind kiterjedtebbé és
kidolgozottabbá vált, s fokozatosan egyetlen, koherens
nemzetközi rendszerré terebélyesedett, amelynek csúcsán,
mint legfelsőbb bíróság, a pápaság állt, a világi, nemzeti
rendszerektől egyre inkább eltávolodott. A különböző
rendszerek más-más bíróságokat és eljárásokat tételeznek
fel, s ha a papi törvényszékek tárgyalták az egyházi jellegű
törvénysértéseket, vajon nem nekik kell-e foglalkozniuk a



bármely más bűnöket elkövetett papi személyekkel is? A
papság annál is bizonyosabban értett egyet, mert szemében
az egyházi jog nyilvánvalóan magasabb rendű volt; egészen
a római időkig nyúlt vissza, és ténylegesen a római
jogtudomány elvein alapult. Természetesen itt is szerepet
játszott a kulturális sznobéria. VII. Gergely részben azért
táplált fenntartásokat a constantinusi adománylevél iránt,
mert az összekapcsolódott egy világi dokumentummal,
márpedig a reformista egyházjogászok egyik alapelve volt,
hogy az egyház nem fogadhat el semmiféle olyan törvényi
állítást, amely az egyházi feljegyzések megerősítése nélkül
csakis valamely világi dokumentumra támaszkodik.
A reformátor papság köreiben is egyfajta lelkesültség
uralkodott. Sikerült az emberiséget a múlt sötétjéből a
hatékony és zökkenőmentes államigazgatás szép új
világába kivezetniük. Le hát végre az írástudatlanok és az
ősi barbár törvények uralmával! Ezt a nézetet igen sokan
vallották, s elsősorban – természetesen – a klérus tagjai. A
hatékony pápai jogrendszer és törvényhozás fejlődése
nemcsak a pápaság hatalmának gyakorlását könnyítette
meg, de vonzotta az üzleti élet szereplőit is. A 11. század
végétől kezdve a pápai és központi egyházi tevékenység
mindennemű jeleinek mennyisége meredeken emelkedni
kezdett. „Nagy” hatalom és pápai törekvés kéz a kézben
járt; a hatalom iránti igény pari passu növekedett az
adminisztratív kapacitással, amely képes volt gyakorolni azt.
Angliában például 1070-ig (az egy, 786-os kivételével) nem
volt törvényhozó zsinat; amire az 1070 és 1312 közötti
időszakban 20-30 alkalommal is sor került. Korábban a
Nyugatnak nem sok része volt zsinatokban; 1123 és 1311
között azonban hetet is tartottak. Mindennek megfelelően a
pápai levelezés is fellendült (tekintetbe véve természetesen
azt is, hogy nyilvánvalóan jóval több maradt fenn a későbbi



keletkezésű dokumentumok közül), IX. Benedek (1033
1046) évi átlagos egy leveléhez képest 1130-ból már
harmincötről; III. Sándor idejéből (1159–1181) 179-ről; a 13.
század végéről 280-ról, a 14. század elejéről pedig 3646-ról
van tudomásunk – gyakorlatilag mindegyik törvényi
kérdésekkel foglalkozott. A 12. század persze a jog
felfedezésének és általános kibontakozásának korszaka volt.
Minden más jogalkotási és törvénykezési folyamat, kivált
pedig a királyi törvényhozás ugyanígy terebélyesedett, ám a
Rómából kisugárzó egyházjog messze maga mögé utasította
a többieket.
Az egyházjog kiterjedéséhez, felíveléséhez vezető
nekifutás mintegy hetven esztendőt (1070–1140) vett
igénybe; ezután egyetlen évtized alatt az élet általános és
természetes tényezőjévé vált. Láttuk, hogy a kereszténység
fogalmai a Karoling-időszakban hogyan hatoltak be a
társadalom legparányibb repedéseibe is; most a pápai
ellenőrzés és irányítás alatt álló jogrendszer hirtelen a
közember mindennapi tapasztalatainak legkézzelfoghatóbb
eleme lett. Illetékessége fokozatosan kiterjedt az élet
legapróbb részleteire; a szentségek kiszolgáltatásának
rendjétől kezdve a vallásos gyakorlat minden
vonatkozására; a jogokra és kötelezettségekre; a
legalacsonyabb rangú papnak és gyülekezetének
járandóságaira és terheire; az öltözködésre, oktatásra,
felszentelésre, társadalmi helyzetre, az egyházi személyek
kihágásaira és büntetésükre; a jótékonyságra, az
alamizsnálkodásra, az uzsorára, a végrendeletekre, a
temetőkre, templomokra, imákra, elhunytakért mondott
misékre, temetésre, házasságkötésre, örökösödésre, a
gyermekszületés törvényességére, a nemiségre és általában
az erkölcsökre is. Az 1040-es évekig a pápáknak csak
bizonytalan elképzeléseik voltak arról, hogy mi is történik a



legmagasabb körökben az olyan távoli helyeken, mint
Anglia, Észak-Németország vagy Spanyolország; száz évvel
később, 1144-ben II. Lucius már levelet ír Hereford és
Worchester püspökeinek, és arra utasítja őket, hogy
vessenek véget Lichfield egyházmegye egy kis
egyházközségével kapcsolatos vitájuknak.
A jogi forradalom hallatlan mértékben megerősítette a
pápaságot, hiszen a középkori ember szemében a hatalom
egyértelmű és legfőbb jele volt a hatékony jog- és
igazságszolgáltatás. A pápai jogrend részben a pápaság
teljhatalomra való törekvésének következménye, részben
pedig az egymást követő császárok megalázásának vagy
megsemmisítésének eszköze volt. Másfelől: fokozatosan egy
egészen újfajta intézménnyé formálta át a pápaságot, s vele
az egész egyházat is, amely lassan már nem is annyira
isteni, mint inkább jogi meghatározottságú szervezet lett,
amely egyre inkább elkülönült a társadalomtól, amely
körülvette őt, verbális köntöse pedig immár a kánonjog volt,
s nem az evangélium. 1140 körül Gratianus összeállította a
Decreta néven emlegetett Concordia Discordantium
Canonumot, amely bizonyos értelemben a primitívebb
kánonjogi gyűjtemények hosszú sorának összegzése volt, s
rendszerbe foglalva ismertette az ősi egyházjog hatalmas
corpusát, oly részletességgel, hogy e tárgyban teljesen
feleslegessé vált minden további erőfeszítés. A Decreta
különbséget tett a Szentírásban foglalt szükséges, valamint
az egyház által a fegyelem s a lelkek gyógyítása érdekében
meghozott alkalmas törvények között. Előbbiek
változhatatlanok, utóbbiakat változatos módokon és a
legkülönbözőbb célok érdekében lehet enyhíteni; az ennek
megtételéhez való hatalom gyakorlása a pápai hivatal
önnön lényegéhez tartozó feladata.



Gratianus elmélete és a pápai udvar gyakorlata tehát
végkifejlete volt egy hosszú, a 2. században kezdődött
folyamatnak, amelyben az egyház elhelyezte önmagát a
Szentírásban foglaltatott isteni parancsolatok és a
keresztény világra a valós életben rákényszerített előírások
és kötelezettségek között. A lelkipásztori teológiát lassan az
egyház fő tevékenységi területe: a törvény értelmezése és
alkalmazása váltotta fel. VII. Gergely óta minden kiemelkedő
pápa jogászember volt, a pápai udvar – a kúria – pedig
elsődlegesen jogi intézmény, ahol a 13. századra már több
mint száz szakértő jogász dolgozott, nem számítva azokat,
akik külön és kifejezetten a királyok, hercegek és egyházi
főméltóságok ügyeivel foglalkoztak. A pápák tanácsadóinak
legtöbbje kánonjogász volt. Ahogy Roger Bacon kesernyésen
megjegyezte: a pápa környezetében minden teológusra
vagy húsz jogász esik. A pápák nemegyszer gabalyodtak
bele a jog útvesztőibe. Szent Bernát, aki klerikus volt és
pápabarát, de soha nem tévesztette szem elől az egyház
elsődlegesen lelkipásztori feladatát, egyszerűen
rögeszmének tartotta a pápaság elkötelezettségét a jog
dolgai iránt. „Miért ültök és hallgatjátok reggeltől estig – írta
1150-ben III. Jenőnek – a pereskedőket? Ugyan, mi hasznuk
az efféle dolgoknak? Másra nem jók, csak arra, hogy
pókhálóba fonjanak benneteket.” Ám senki sem törődött
figyelmeztetéseivel. A pereskedés lassan az egész egyházat
áthatotta. Az egyházi intézmények mindinkább hajlottak
arra, hogy a jog fogalmai és gondolkodása mentén
fogalmazzák meg a külvilággal, valamint egymással való
kapcsolataikat. Legelszántabb és legkitartóbb volt a
kléruson belüli pereskedés. Egy nevezetesebb, a canterburyi
Szent Ágoston-apátság szerzetesei és érsekük közötti per a
legnagyobb hevességgel folyt tizenöt éven át; több egymást
követő pápa kényszerült rá, hogy az ügyben összesen több



mint hetven levelet fogalmazzanak meg. III. Ince
elkeseredetten írta: „Pirulnom kell, ha erről a maszatos
ügyről hallok.” De hát mikor nem borjadzott a jog maszatos
ügyeket?
Szent Bernát pókhálója egyre csak terjeszkedett.
Terjeszkedett, mert kérdésére, hogy mi hasznuk is van az
efféle dolgoknak, a válasz természetesen ez volt: pénz és
hatalom. Egy sikeres és eredményes bíróság – márpedig a
pápai törvényszék a középkor legnagyobb jogi
sikertörténete volt – bevételt hozott; nagyok és kicsik
egyaránt folyamodtak igazságtételért. A pápa királyokkal,
hercegekkel vagy érsekekkel való jogi kapcsolatai egyszerre
tucatnyi vagy még annál is több ügyet eredményeztek,
nagy horderejűeket és jelentékteleneket, amelyek
mindegyikét mindkét oldal szempontjainak gondos
figyelembevételével és mérlegelésével kellett megoldani. A
pápa gyakorlati lehetősége akaratának érvényesítésére az
igazságszolgáltatási mechanizmus hatalmából származott,
nem engedhette hát meg magának, hogy figyelmen kívül
hagyja a részleteket. Ha pedig valaki a jog fogalmaiban
gondolkodik, főként világi fogalmakban gondolkodik. A
pápák mindinkább belesodródtak a jogi-diplomáciai
megfontolásokba és a folyamatos erőfeszítésbe, hogy
egyben tartsák közép-itáliai birtokaikat, szerteágazó
nemzetközi tevékenységük bázisát. Röviden: olyanokká
váltak, mint bármely más uralkodó. A gergelyi reform, amely
arra törekedett, hogy megszabadítsa a papságot az állam
támogatásának szerepétől, s ezáltal javítsa az egyház
erkölcsi színvonalát, végül is zord logikával oda vezetett,
hogy az egyház még mélyebben belebonyolódott a profán
világ dolgaiba. Az egyház önmaga világi környezetévé
változott.



Mint ilyennek – elkülönült, rivális intézménynek – pedig
szükségképpen és minden szinten konfliktusba kellett
kerülnie az állammal. A klérus és a világi tömegek
természetesen egyformán keresztények voltak, és
egyetértettek nemcsak a nagyobb horderejű, de a szinte
jelentéktelen kérdésekben is. Csakhogy különböztek a
törvények, és e különbséget brutálisan súlyosbították a
személyiségek közötti konfliktusok. Kiemelkedő eset volt II.
Henrik Becket Tamással folytatott, tragikus kimenetelű
vitája. Henrik csupán huszonkilenc éves volt 1162-ben,
amikor királyságának legmagasabb egyházi tisztségébe
emelte kancellárját, Becketet. Azt remélte, hogy a feladatok
ilyetén egyesítése enyhíteni fogja a két jogrend
konfliktusából származó nehézségeket. Mindenesetre: „...
elfoglaltságaik véget értekor ő és a Király együtt töltötték
idejüket, s mulattak, mint egyidős fiúk; a palotában és a
templomban egymás mellett foglaltak helyet, és együtt
mentek lovagolni is...” A kortárs beszámoló elsiklik a fölött a
tény fölött, hogy Becket tizenhat évvel idősebb volt a
királynál, és megvoltak a saját, kialakult elképzelései.
Feltehetően rossz hatással volt az ifjú uralkodóra: a jogok
egyértelmű elismeréséhez való hajthatatlan ragaszkodása
és az extravagáns gesztusok iránti vonzódása is
felismerhető, sőt jellemző volt Henrik politikájára mindvégig,
amíg Becket volt a legfőbb királyi tanácsadó. Az 1160-as
években az immár felnőtté váló király fokozatosan lett mind
engedékenyebb és türelmesebb; immár meggyőzni és
megnyerni, nem pedig elhallgattatni vagy éppen
megsemmisíteni igyekezett ellenfeleit – megváltozott
szemléletével a reálpolitika mestere lett. Becket
hajthatatlan maradt, csökönyös, és olykor hisztérikus is
egy színész szenvedélyével szerette a lármás, drámai
helyzeteket.



Ebben a személyes háttérben Henrik Angliája érzékelte
elsőként a pápai forradalom erejét. Hódító Vilmos idején
írta Eadmer – „minden dolog, szellemi és világi egyaránt, a
király fejbólintására várt”; a püspökök tanácsa „nem
hozhatott semmiféle rendelkezést vagy tilalmat, hacsak az
nem találkozott a király szándékaival, s először nem tőle
nyert jóváhagyást”. Egy püspök a király hozzájárulása nélkül
„nem foganatosíthatott intézkedést valamely báró vagy
tisztségviselő ellen, s nem közösíthette ki őt vérfertőzésért,
házasságtörésért vagy bármely más súlyos bűnért, még ha
e bűn közismert volt is, s bármilyen büntetéssel sújtotta is
az egyházon belüli fegyelem”. Ez még a kora középkor
világa volt. II. Vilmos és I. Henrik alatt egyre növekedett a
feszültség a király és az egyház felső rétegei között, és
Blois-i István uralkodásának zaklatott időszakában utóbbi
mind merészebben sértette meg a királyi jog határvonalait.
Számos jel utal ugyanakkor arra is, hogy lehetséges volt a
megegyezés. A pápai kúria nem volt monolitikus szervezet;
gyakran adódott példa belső megosztottságra, és megesett,
hogy egyes zabolátlan főpapokra rákényszerítette korlátozó,
kollektív akaratát. Salisburyi János, megjegyezve, hogy
utólag nemegyszer visszavonták III. Jenő határozatait, ezt a
magyarázatot fűzi hozzá: „erősen hajlott arra, hogy saját,
személyes benyomásaira támaszkodjon döntéseinek
meghozatalakor”. Helyi szinten az egyházi hatóságoknak jó
okuk volt rá, hogy megpróbálják kerülni az összeütközést.
Becket elődje, Theodorosz érsek például nem szívesen
folyamodott Rómához, hacsak „a perlekedőket nem
szorította oly erős kényszerűség, amitől a maguk erejéből
szabadulni nem képesek”. Úgy vélte: „a rosszakaratú
emberek vétkeit leghelyénvalóbban azok torolhatják meg,
akik behatóan ismerik az érintettek érdemeit is”;
elmarasztalta Chicester érsekét, amiért egy ügyben



Canterburyhez folyamodott: „Az ítélőszéketek előtt zajló
viták szemünkben nem egyebek, mint gyengeségetek vagy
tudatlanságotok tanújelei.”
Voltaképpen minden attól függött, hogy az érdekeltek
melyiket tartják fontosabbnak; egy harmonikus társadalom
megteremtését, vagy hogy módszeresen érvényesítsék a
jogaikat. Ez különösen igaz volt a vétkes tisztségviselők
esetében, akik miatt a király és Becket is rossz végre jutott.
Aki hatalmi helyzetben van, annak érdeke, hogy jog és
törvény szilárd maradjon, s az egyháznak talán még inkább
ez az érdeke, mert a II. Henrik uralkodásának első éveit
jellemző általános fellazulásra, a törvény inflációjára minden
más társadalmi tényezőnél érzékenyebb. A papi szakma
ha szabad így nevezni – az előző században hallatlanul
népessé vált. Ötven ember közül egy valamiképpen az
egyházi rendhez tartozónak mondhatta magát, s ebből a
populációból minden hatodik kerülhetett konfliktusba a
törvénnyel. Jó részük csak jogi értelemben tartozott a
papsághoz. Sokan léptek be az alsópapság soraiba, hogy
tanulhassanak, azután pedig világi gazdáknál vállaltak
szolgálatot, és eszükbe se jutott, hogy felszentelt papok
legyenek. Mások világi szolgálatban, világi emberekként
éltek, és meg is nősültek. Még a falusi papok is nemegyszer
úgy éltek, mint a parasztok; „házaik és viskóik” – ahogy
Giraldus Cambrensis fogalmazott – „basáskodó ágyasokkal,
nyikorgó bölcsőkkel, csecsemőkkel és visítozó porontyokkal
voltak teli”. A lelkészek telkük, majorságaik fejében gyakran
hetente meghatározott számú napon a helyi földesúrnál
dolgoztak; általában kétszeres részt kaptak a közösből, és
ők tartották a község bikáját, kosát, csődörét és kan
disznaját.
Ebben a helyzetben időnként elkerülhetetlenül
szembekerültek a törvénnyel az egyházi rend tagjai is; vajon



hogyan tarthattak volna igényt külön és jóval enyhébb
bíráskodásra? Tény, hogy az egyház sokkal
eredményesebben fogadtatta el a reformerek
jogköveteléseit, mint amekkora sikert a papság
fegyelmezésében, szellemi színvonalának növelésében elért
– akár úgy is fogalmazhatunk: amilyen lelkes volt az előbbi
terén, ugyanolyan kevéssé figyelt az utóbbira. Éppen ilyen
eset volt Becket. Érsek létére nemigen törődött a
lelkipásztori tevékenységgel, és soha nem mutatott
különösebb érdeklődést aziránt, hogy a papság istenfélőbb
és erényesebb legyen. Sikertelenek maradtak az arra
irányuló erőfeszítések is, hogy a papok egyházi öltözéket
viseljenek, vagy hogy lemondjanak a házasságról vagy
ágyasukról. Az egyházi bíróságok sok szempontból rosszul
működtek, kivált a komoly ügyekben; ennek okát
Theodorosz érsek „a törvények és az egyházjog
körmönfontságában” adta meg. II. Henrik például csak
vonakodva engedte meg, hogy az egyház ítélkezzen a yorki
Osbert főesperes fölött, akit azzal vádoltak, hogy
megmérgezte érsekét – és meg is bánta engedékenységét
mind elvi, mind gyakorlati értelemben. Egyévnyi késlekedés
és huzakodás után nem született ítélet, s az ügy Róma elé
került. A főesperest időközben elmozdították tisztségéből, és
kizárták az egyházi rendből is, máskülönben azonban
büntetlen maradt, és húsz évvel később még mindig azt
állította, hogy az ítélet nem volt igazságos. Amennyire
megítélhető, szinte bizonyos, hogy bűnös volt.
A Becket-történet voltaképpen akkor kezdődött, amikor
II. Henrik 1163-ban visszaérkezett Angliába, és megtudta,
hogy az egyházhoz tartozó személyek 1157-es
megkoronázása óta több mint száz gyilkosságot követtek el.
Természetesen nem hiányoztak a lopások és az erőszakos
rablások hasonló esetei sem. Henrik talán több szimpátiával



fordult volna Becket abszolutista törekvései felé, ha az
nagyobb gondot fordított volna az egyházi
igazságszolgáltatás ügyeire. A megszületett ítéletek
azonban nemegyszer elfogadhatatlanok voltak a király
számára, aki célul tűzte ki, hogy megszünteti a
törvénytelenségeket. Egy bedfordi kanonok meggyilkolt egy
lovagot, majd nyilvános tárgyalásán dühödten szidalmazta a
bírót, egy helyi főispánt. Kétszeresen is főbenjáró vétséget
követett el tehát, ám Becket megelégedett azzal, hogy a
bűnöst száműzetésre ítéljék. Egy worchestershire-i pap
elcsábított egy leányt, atyját pedig meggyilkolta – Becket
mindössze megbélyegeztette őt. Az ítélettel szemben négy
ellenvetés is megállta a helyét: aránytalanul enyhe volt; az
egyházjog nem ismert ilyen büntetést; voltaképpen nem
volt egyéb, mint királyi jogok bitorlása, s végül:
egyértelműen ellentmondott Becket elvének és igényének
is, mely szerint egyházi személy nem ítélhető a világi
törvényhozásban oly gyakori megcsonkíttatásra, „hogy Isten
képmása ne szenvedjen torzulást”. A királlyal az egyház
tagjai által elkövetett vétségek büntetéséről folytatott
vitában Becket azzal érvelt, hogy az egyházi rendből való
kizárás és a kivételezett helyzettől való megfosztás
bőségesen elegendő. „A papság fölött rendjüknél és
megkülönböztetett hivataluknál fogva egyedül Krisztus
uralkodik, mint király... Minthogy pedig földi királyuk
nincsen, csak a saját Királyuk, a Mennyei Király, a maguk
külön törvényének kell engedelmeskedniük, s ha ezt
megszegik, e törvények szabta megtorlással kell
bűnhődniük is.” Amikor a konfliktus már nyíltan kiélesedett,
Becket még inkább gregoriánus álláspontra helyezkedett: „A
keresztény királyoknak az egyházé alá kell rendelniük
törvénykezésüket, nem pedig az egyházra erőltetniük a
magukét... A keresztény uralkodóknak saját hatalmuk



gyakorlása elé kell helyezniük az egyház akaratát, s inkább
hajtsanak fejet a püspökök előtt, hogysem őfölöttük
ítélkezzenek.”
Az angliai püspökök nagy része helytelenítette Becket
szemléletét és a vitában alkalmazott módszereit. Becket
megválasztása annak idején nem volt szabályszerű; a
formákat tiszteletben tartották, de 1162-ben voltaképpen
bekényszerítették őt az egyházba, mert így akarta Anglia
legfőbb bírája, Richard de Lucy. Úgy tűnt, Becket azt az
érzést akarta kelteni káptalanja szerzeteseiben, hogy
tisztsége természeténél fogva nem áll a király fennhatósága
alatt. Számtalan, a Becket-drámát érintő egyházi levél
ismeretében az a benyomás alakul ki az emberben, hogy az
érsek iránt még voltaképpeni szövetségesei is ellenszenvvel
viseltettek részint álláspontja, részint kérlelhetetlen
konoksága miatt. Megölése az egész középkor
legnevezetesebb politikai gyilkossága volt; szinte azonnal
szentté avatták, és síremléke Róma és Santiago de
Compostela után Európa leglátogatottabb zarándokhelye
lett. Az angol szentek közül egészen a reformációig mind
Angliában, mind pedig egyebütt Szent Tamást ábrázolták a
leggyakrabban, és az ő tiszteletére kapta nevét a legtöbb
Tamás nevű kisfiú. A kereszténységnek azonban nem tett túl
sok szolgálatot. II. Henrik gyakran ragadtatta magát erős
kifejezésekre, amelyeket később meg is bánt; bizonyára
kritikus kifakadásakor sem gondolta, hogy lovagjai
komolyan veszik dühös szavait. Ahogy Salisburyi János
rámutatott, legalább egy alkalommal már korábban is
fogalmazott meg kemény mondatokat: „Ezek mind hitvány
árulók, akikben nincs annyi hűség és bátorság, hogy
egyetlen bosszantó embertől megszabadítsanak.” Lényeges
itt az „egyetlen ember” kifejezés. Henrik úgy érezhette,
hogy nem is egy struktúrával áll szemben, hanem inkább



egy gyalázatos alakkal, akinek viselkedése lehetetlenné tett
bármifajta kompromisszumot. A vita tetőfokának idejére
Becket gyakorlatilag teljesen elszigetelődött; a mártíromság
volt az egyetlen, látványos és hatásos menekülés a
zsákutcából, amelybe belehajszolta magát. A négy lovag
tette zavaros balfogások sorozatának végkimenetele volt.
Canterburyi látogatásuk oka nem egészen világos; maga
Becket volt, aki kikényszerítette, hogy válasszanak: vagy
megölik, vagy csúfságra térnek vissza az udvarba. Még
Becket egyik elragadtatott életrajzírója, Edward Grim is
elismeri: „Ő, aki már régóta áhítozott a mártíromságra, most
látta, hogy elérkezett az alkalom.” Egy másik, William
FitzStephen hozzáteszi: „Ha az érsek akarta volna, könnyen
elkerülhette volna a veszélyt, és észrevétlenül
elmenekülhetett volna, hisz erre a hely és az idő is
megfelelő lehetőséget kínált.”
Becket püspöktársai bizonyára nem kevés cinizmussal
szemlélték a szentté avatást és ereklyéinek azonnal
felszárnyaló, hallatlan népszerűségét. Egyikük, Poitiers
püspöke úgy tekintett Becketre, mint aki „mindig és csakis a
saját feje után ment... nagy szerencsétlenség és hatalmas
veszedelem lett volna az egyházra, ha valaha is vezetőinek
sorába kerül”. Ő maga ellenezte II. Henrik clarendoni
alkotmányát, mert az megítélése szerint túl erőteljesen
támogatta a királyi jogokat, és megakadályozta, hogy egy
felségárulással vádolt pap ügyében királyi törvényszék
hozzon ítéletet, ugyanakkor azonban megőrizte a jó viszonyt
Henrikkel (ahogyan a pápai udvarral is); Lyon érsekévé
szentelték, s az állammal és az egyházzal is harmóniában
élt nyolcvanas éveiig – elég sokáig ahhoz, hogy maga III.
Ince is tehessen nála egy tisztelgő látogatást. A hozzá
hasonlók szemében Becket valódi veszélyessége nemcsak
abban állt, hogy megharagítja az olyan türelmes és az



egyház iránt jóindulatú királyokat, mint Henrik, hanem
abban, hogy a mártírkoszorúval jutalmazott becketi
gesztusok teremtette légkörben más főpapok is
megfogalmazhatnak az illendő és tanácsos mértéket
meghaladó követeléseket.
Sokat elárul Henrik és III. Sándor pápa gyakorlati
bölcsességéről az a tény, hogy oly gyorsan bezárult a
gyilkosság következtében nyílott társadalmi szakadék.
Becket halála semmilyen gyakorlati eredményt sem hozott.
Sándor pápa támogatta Henriknek a gazdátlan püspökségek
élére kinevezendő – Becket által „főördögöknek”,
„paráznaság fertezetes gyümölcseinek” és „megrögzött
eretnekeknek” nevezett – királyhű személyekre vonatkozó
javaslatait. Canterburyben Henrik megtalálta, akit keresett;
Richardot, Dover perjelét, aki mindennél fontosabbnak
tekintette a papság megreformálását és az állammal való
együttműködést. Sándor melegen támogatta Henrik
írországi hódításait, és kiközösítéssel fenyegetett bárkit, aki
nem segíti mindenben ezt a „katolikus és legkeresztényibb
királyt”. A Rómához való fellebbezés kérdésében
nyilvánvaló, hogy Henrik nem emelt elvi kifogást, mindössze
rálátást, beleszólási jogot akart. Amikor Vivian bíboros,
pápai legátus 1176-ben „királyi engedély nélkül” Angliába
érkezett, az uralkodó – a krónikás, Roger of Howden szerint
két püspököt küldött elé, hogy figyelmeztessék: „útját nem
folytathatja, ha nem tartja tiszteletben a király akaratát”. A
bíboros megesküdött, hogy „küldetése során a királlyal vagy
országával szemben semminémű ellenséges lépést nem
tesz”. Henrik ezután kitüntető tisztességgel fogadta és
kezelte őt. A következő pápai legátusnak már gondja volt rá,
hogy az országba való belépéshez jó idejében kérjen királyi
engedélyt. Henrik kedvelte az egyház nyílt, becsületes és
ihletett szolgáit, és ellenszenvet táplált azok iránt, akik „két



karjukkal akarják magukhoz ragadni a világot”. Nemegyszer
emelt magas polcra olyan embereket, akikről elképzelhető
volt, hogy nehézségeket fognak okozni neki – például
Baldwin of Fordot: őt először Worcester, majd Canterbury
érsekévé tette. II. Henrik egyike volt azoknak a – korántsem
ritka – középkori uralkodóknak, akik őszintén kívántak egy
működő keresztény társadalmat, és úgy gondolták, hogy
annak anyagi és szellemi egészségéhez és jólétéhez
feltétlenül szükség van egy egészséges, tevékeny, akár még
militáns egyházra is. A hozzá hasonló uralkodók – folytatva
a Karoling-hagyományokat – szívesen működtek együtt az
egyházzal, még azután is, hogy az elrabolta tőlük az Úr
felkent szolgájának kijáró elvont hatalmat és pozíciót – ám
természetesen egyikük sem, még a legjobb szándékú sem,
tette magáévá VIII. Bonifác pápa e fejezet elején idézett
bulláinak szemléletét. Mindennek következtében a 12.
század után a legelszántabb királyok is csak ritkán
szentelték erejük jelentős részét az egyház
megreformálására vagy a lelkipásztori tevékenység
fokozására – olyan célokra tehát, amelyeket a kora középkor
átlagos uralkodói is elsődleges fontosságúnak tartottak. A
királyok érdeke ekkorra már inkább az egyház ellenőrzése,
megfékezése volt, és igyekeztek minél többet a világi célok
szolgálata felé irányítani anyagi és emberi erőforrásaiból.
Mindez nem számított volna túl sokat, ha a püspökök
megőrizték volna egykori helyzetüket. Észak- és Nyugat
Európában megtartották vagyonuk jelentős részét, de egyéb
tekintetben ők lettek a pápai és világi hatalom küzdelmének
első számú áldozatai. A monarchikus püspökök 2. századi
megjelenése óta a püspökségek voltak a kereszténység
legfontosabb intézményei. A papság s természetesen a
keresztény életvitel színvonala és lendülete egyaránt a
rátermett, szent életű és erőskezű püspökökön állt. Ilyenek



nélkül a pápaság aligha gyakorolhatott volna a társadalomra
valódi, komoly és tartós hatást.
Az angliai János király meghátrálása után például III.
Ince – legalábbis elméletileg – az angol egyház feje lett. A
reformok érdekében ugyanakkor gyakorlatilag semmit se
tett – vagy talán nem is tehetett. Nem rendelkezett sem a
hatékony felügyelethez szükséges szervezettel, sem
alkalmas emberekkel. Legátusainak csaknem mindig azt az
utasítást adta, hogy cselekedjék, amit a király akar. A 13.
század elejére a pápaság – ismét csak elméletileg
megnyerte a harcot a püspökök kijelölésének kérdésében is.
A küzdelemnek az volt a célja, hogy püspökök csak komoly
kvalitásokkal rendelkező, rátermett személyiségek
lehessenek, ám a valóságban csak még alacsonyabb lett az
általános színvonal, s a gyakorlatban a pápák és a helyi
uralkodók a kijelölések körül folytatták csatározásaikat.
Egyik felet sem az motiválta, hogy megtalálja a posztra
leginkább megfelelő embereket. A királyok nem
különösebben kedvelték a pap-államminisztereket, akiket
nem lehetett világi bíróság elé állítani sikkasztásért,
felségárulásért meg miegyebekért, másfelől pedig nem
engedhették meg maguknak, hogy világiakat
megfizessenek, az egyház kebelébe tartozókat pedig
püspökségekkel és más javadalmakkal is ki lehetett
elégíteni. A kérdéseket csaknem minden esetben a
gazdasági érv döntötte el, s ennélfogva a püspökségeknek
több mint fele királyi tisztségviselők, udvaroncok és
hasonlók birtokába került. A pápának is jutalmaznia kellett a
papságot és támogatóit is; a püspökségekből való
részesedése változó volt, de feltehetően elérte a teljes szám
egyharmadát. A megoszlást nem szabályozta valamiféle
rendszer, a legtöbb esetben a pápaság és a királyok
képviselői közti személyes alkuk tárgya volt.



A királyi jelölések lehettek egészen rosszak is. Edward, a
Fekete Herceg megszerezte írástudatlan barátjának, Robert
Strettonnak Coventry és Lichfield püspökségét, megszegve
a hivatásával járó engedelmességi kötelezettséget is; a
pápa és Canterbury érseke nagy hűhót csapott, de végül
engedni kényszerültek. Éppily szerencsétlenek s
nemegyszer még rosszabbak lehettek a pápák jelölései.
1246-ban azzal a céllal, hogy az egyházat „felszabadítsa” a
Staufok nyomása alól, IV. Ince megtiltotta, hogy az Alsó
Rajna vidékén a Szentszék hozzájárulása nélkül püspököt
válasszanak. A következő évben Liège-i Henriket, Gueldre
grófjának írástudatlan és mindössze tizenkilenc éves fivérét
jelölte ki. A fiatalembert csupán a pápa politikai és katonai
céljainak érdekében küldték Liège-be; püspökként ugyanis
birodalmi választófejedelem lett, s első dolga az volt, hogy
segített Hollandi Vilmos ellenkirályt megválasztani.
Engedélyt nyert, hogy alacsonyabb egyházi rendben
maradhasson, „hogy szabadabban foglalkozhasson
Németországban az egyház dolgaival” – vagyis hogy
csatába vezethesse a csapatokat. Megfelelő felhatalmazást
kapott, hogy tizedet oszthasson a pápa támogatóinak,
szabadon tarthasson javadalmakat, és seregeket állítson
hozamaikból. Az egyházmegye lényegi feladatainak
ellátására szakértő papokkal és „főfoglalkozású”
helyettesekkel rendelkezett, maga pedig huszonöt éven át
intézte a politikai és katonai ügyeket. Egyházi
feljegyzéseiből egy igazi, nagyszerű megyés püspök
rajzolódik elénk. A valóságban sötét gazember volt, s idővel,
amikor a Staufokat szétzúzták, már hasznavehetetlen is
1273-ban X. Gergely azzal vádolta, hogy
zárdafőnökasszonyokkal és apácákkal hált, huszonkét hónap
alatt tizennégy fattyat nemzett, s mindegyiküket busás
javadalmakkal látta el. Kegyvesztetten és megszégyenülten



végül is engedett természetes hajlamainak, és útonálló
bandita lett.
Az effélék persze kivételek. A király-pápa tusakodásban
a legtöbb püspökkel az volt a baj, hogy világias volt és
középszerű. Gyakran voltak távol püspökségüktől gazdájuk,
a király vagy a pápa dolgaiban. Ha nem is mindig a saját
hibájukból, de ritkán voltak igazi, buzgó megyés püspökök,
még ha nem viseltek is egyéb tisztségeket. A püspököktől
elvárták, hogy népes kísérettel, látványos külsőségek
közepette utazzanak; egy püspöki látogatás tehát komoly
anyagi megterhelést jelentett a vendéglátónak. Odo Rigaud
– 1247 és 1276 között Rouen érseke – a kor mércéjével
mérve is kiugróan hivalkodó volt. Utazásain nyolcvanfős
lovas kíséret követte, s emiatt 1251-ben Normandia
püspökei a pápához nyújtottak be tiltakozást. Guilleaume de
Longchamp, Ely püspöke ugyancsak hírhedt figura volt,
noha ellene az volt a panasz, hogy túlságosan sok kutyát és
sólymot tart – a sólymok rendkívül drága táplálékon élnek. A
vendéglátás az érseki helynökök vagy főesperesek
kötelezettsége volt, ugyanakkor azonban maguk is
hajlamosak voltak rá, hogy másutt hasonlóan pazarló
látogatásokat tegyenek. III. Ince pápának jelentették, hogy
Richmond archidiakónusa egy alkalommal kilencvenhét
lovat, huszonegy ebet és három sólymot vitt magával.
Hubert Walter, Canterbury érseke megvonta a határokat: az
érsekek legfeljebb ötven embert és lovat vihettek kíséretül;
a püspökök harmincat, a főesperesek hetet; kutyákat és
sólymokat egyikük sem – ám nemigen tartották be a
rendeletet. Kétszáz évvel később is ugyanígy állt a dolog.
Amikor a yorki Kempe érseket szemrehányással illették,
mert egyházmegyéjét mindössze két-három hetes
időtartamra látogatta meg – tíz-tizenkét évenként –, azt
felelte: fel akarta keresni az egyik főesperességet, de azt



mondták neki, hogy az a hely túlságosan szegény, és
megkérdezték: nem fogadna-e el inkább egy méltányos
összeget?
Voltaképpen korántsem bizonyos, hogy a középkor
embere olyan nagyon szeretett volna igazi, ügybuzgó
püspököket. Még érezhetően élt a Karolingok elképzelése,
mely szerint az államnak és az egyháznak egyesülnie kell,
hogy erőszakkal is megerősítsék a keresztény erkölcsöket, s
a feltámasztására irányuló próbálkozások a társadalom
egyetlen rétegében sem voltak népszerűek. A püspököknek
joguk volt egyházlátogatásokat tenni a világiak és a papság
köreiben is. Bemehettek bármely birtokos házába, és
ítéletet hozhattak a tulajdonos erkölcsei fölött, vagy kedvük
szerint egész falvakat vethettek gazdasági, esetleg
szexuális szokásaikat érintő vizsgálat alá. A 13. század
derekán Robert Grosseteste, Lincoln lelkes és bátor püspöke
– talán a középkori megyés püspök legkiválóbbika – valóban
komolyan vette a keresztény társadalmat s benne a saját
feladatát. 1246–48-ban lelkiismeretes vizitációt tartott. A
helyi bizottságnak többek közt a következő kérdést tette fel:
„Akad-e világi személy, aki gőgös, irigy vagy kapzsi; aki
tunya lelki tespedtségben vétkes; acsarkodó, buja vagy
falánk?” Úgy tűnik, ez volt az erkölcsök megjavítását célzó
legalaposabb erőfeszítés, amelyről tudunk – és szinte
elfogadhatatlanul szokatlan is. Jellemző volt a világi
hatóságok reakciója. A püspököt 1249-ben megidézték,
hogy személyesen álljon a király elé, és „tárja fel okait: a
koronát sértő módon miért kényszerítette kiközösítés
fenyegetésével a vonakodó férfiakat és asszonyokat, hogy
elébe járuljanak, és eskü alatt tegyenek vallomásokat”. A
király nehezményezte, hogy az ilyen összejövetelek
megzavarják alattvalóinak törvény szerinti tevékenységét,
és megakadályozzák, hogy teljesítsék kötelességeiket. A



püspök nem kapott támogatást a pápától sem, aki
helytelenítette az efféle erkölcsi túlbuzgalmat, s egyszer,
valamikor azt álmodta, hogy Grosseteste megragadta,
felemelte őt, és „a pásztorbotjával rámért egy rettenetes
csapást”.
A legtöbb püspök nem piszkolta be a kezét világiaknál
tett vizitációval. Az erkölcsi törvény betartatása céljából
kialakították az esperesi hivatalt. Az esperesek foglalkoztak
a paráznaság, rágalmazás, a tized nem teljesítése, az
esküszegés, hűtlenség, uzsora, boszorkányság, eretnekség,
istenkáromlás helyi eseteivel, s a végrendeletek
érvényesítésével is, de a legkevésbé sem kedvelték ezeket
a fizetséggel nem járó feladatokat. Törvényszolgákat
fogadtak tehát, hogy azok hirdessék ki a püspöki
intelmeket, dorgálásokat. Ezek az emberek gyakran váltak
zsarolókká, és általános utálat vette őket körül. A püspökök
végül az egyházközségi tanácshoz folyamodtak.
Voltaképpen mindig is csak a szegény és alázatos
emberekre lehetett rákényszeríteni a keresztény erkölcsi
normákat, és csak őket lehetett büntetni, ha vétettek
ellenük. A hatalommal rendelkezők – az esperesek
kivételével – nem hagyták, hogy a püspökök ellenőrzést
gyakoroljanak fölöttük. Amikor 1310 körül Crewkerne
főesperese püspöki dorgálást nyújtott át Sir Alan
Ploknetnek, egyszerre azon vette észre magát, hogy torkon
ragadják, és – pecsétestül-mindenestül – megetetik vele a
püspök levelét. A papság megfegyelmezésének terén
ugyanez az elv érvényesült. A tényleges tevékenységet
végző papok csekély járandóságból éltek, és különösebb
nehézség nélkül törvény elé lehetett idézni őket. A többféle
egyházi javadalmat élvező magasabb papság, amelynek
tagjai mindenki másnál nagyobb valószínűséggel követtek
el vétségeket és mutattak rossz példát, szembeszállhatott a



püspökökkel a törvény előtt. Minthogy pedig az efféle, akár
Rómáig is gyűrűző perek költségeit utóbbiaknak kellett
megfizetniük, többnyire békén hagyták a vétkeseket. A
fejlődő egyházjog tehát, amelynek elvileg az erkölcsök
általános javulását kellett volna elősegítenie, voltaképpen
csak megnehezítette ezt a javulást.
A püspök személyének és hivatalának leértékelődése a
klérusra mint egészre nézve a pápaság reformprogramjának
legkártékonyabb következménye volt. A késő 11. századtól
mindinkább elveszítették hatalmukat és függetlenségüket
olyan dolgokban, mint a liturgia, a szentté avatás, az
apátságok és zárdák felügyelete vagy a tanítás és a törvény
meghatározása – csupán közvetítő csatornákként
funkcionáltak a pápa felé. Azok, akik a társadalom
megjobbítását, a keresztény forradalom megvalósítását
tűzték célul maguk elé, immár nem törekedtek arra, hogy
püspökök lehessenek. Inkább a nagy földbirtokosok fiaihoz
vagy sikeres állami hivatalnokokhoz fordultak, ezek
továbbra is birtokolták vagyonukat és társadalmi
helyzetüket. A katolikus egyház ötszáznál is több
püspökének nagy része tarthatott volna igényt valamiféle
trónra, s jogalapjuk egészen a 2. századig nyúlt vissza,
vagyis régebbi volt, mint akárhány világi uralkodóházé. A
püspökséget tehát a nyugati társadalmak egyik
kulcsintézményének kell tekintenünk. Amikor a 15.
században kísérleteket tettek az egyház s elsősorban a
pápaság megreformálására, természetszerűen fordultak a
püspöki és a zsinati rendszer felélesztése felé – ám ezek
képtelenek voltak arra, hogy elvégezzék a feladatot. A
korona és a pápaság felőrölte és lerombolta a vezető és
kezdeményező püspökség valaha oly erős hagyományait. A
15. századi zsinatokon a püspökök már hajlamosak voltak
arra, hogy inkább – királyi útmutatással összhangban



nemzetiségük vagy Róma feltételezett érdeke szerint
szavazzanak; a nemzetközi testületként való, független és
elfogulatlan működés eszméje oda lett. Megpattant a rugó
egy intézményben, amely még az újszövetségi időkbe
eresztette gyökereit.
A püspöki függetlenség megsemmisülése nyilvánvalóan
megerősítette a pápa egyházon belüli hatalmát, de az első
számú nyertes mindenképpen az állam volt. Egy Szent
Ambrus-formátumú püspök valódi kontrollt jelentett a király
és a pápa számára is. A püspökök tiszteletre méltó
hivatalnokokká való alacsonyodásával a pápa maradt az
egyetlen, a profán világgal szemben álló, valódi méltóság.
Voltaképpen úgy is lehetne fogalmazni, hogy a pápai politika
hozta létre és tette ellenségessé ezt a világi szellemet. A 9.
századi keresztény társadalom még egységes entitás volt,
külön egyházi és világi minőség még nem létezett. A
gergelyi reformok teremtették meg a világi államot azzal,
hogy megfosztották az uralkodót szentségi funkcióitól. Ez
egy ideig erősítette – vagy legalábbis erősíteni látszott – az
egyház hatalmát. A társadalom papi elemeinek felsőbbsége
hangsúlyosabbá vált, és ezzel párhuzamosan – az
uralkodókkal együtt – mintegy lefokozódtak a világi rétegek
is. Az „anyaszentegyház” és a papság azonosítása általános
tendencia volt. Hosszú távon azonban mindez a keresztény
társadalom egész koncepciójára nézve végzetesnek
bizonyult. A világi elem eleinte háttérbe, defenzívába
szorult, ám idővel kialakította saját, a keresztény-klerikális
világéitól különböző működés- és gondolkodásmódjait. Ezek
a formák idegenek voltak a kereszténységtől, s vele
szemben végső soron ellenségesek is. Egy militáns papi
kaszt elképzelése – a magas műveltség, valamint a
kifinomult jogi és államigazgatási technikák előnyeivel
együtt – mintegy körvonalazta a történelem első nagy



szakszervezetét. A profán világ azonban eltanulta
módszereit. A 12. században a királyi igazságszolgáltatás
egy vagy két nemzedékkel járt az egyházi mögött, ám
hamarosan behozta ezt a lemaradást. Az egykori birodalom
nem létezett többé, de a királyok elfoglalták a megüresedett
helyet. Megtanultak bánni a pápai törvényhozás és
közigazgatás technikáival, és sikerült lemásolniuk is azokat.
Az egyházi érdek harciassága révén létrejött a világi érdek,
amelyek képviselője a korona volt. Megszületett az
antiklerikalizmus.
Nézzük például Angliát. A pápasággal mindig is sajátos,
konfliktusmentes kapcsolata volt. Az angolok úgy tartották,
hogy hitüket és civilizációjukat Nagy Szent Gergely pápa
missziójának köszönhetik, és hálát éreztek iránta emiatt. Az
angol érsekek rangjának adományozását kitüntető kegyként
értékelték. Számos angliai templomot Róma iránti
tiszteletből Szent Péterről vagy Szent Pálról neveztek el, s
Rómában már a legkorábbi időktől fogva létezett egy
templom, a St. Mary’s, amelyet egy sajátos angol adóból
Peter’s Pence, „péterfillérek” – tartottak fenn. Egyetlen más
ország sem vezetett be efféle adónemet. Ez az adó
eredetileg az angol királyok szabad szándékból adott
ajándéka volt, majd a 10. század folyamán lassan
kötelezettséggé vált, amelynek teljesítését a nép tartozott
biztosítani. Az ezzel kapcsolatos, első fanyar megjegyzés VII.
Gergelytől származik; a pápa I. Vilmosnak írt levelében
adóhátralékot emlegetett. Vilmos elismerte, hogy fizetnie
kell, de az angolok ettől fogva terhes kötelezettségnek
tekintették a teljesítést. Jóval több pénzt gyűjtöttek össze,
mint amennyi ténylegesen Rómába került; a korona
megtartotta a maga részét ebből is. A 12. században a
mértéket évi 299 ezüstmárkában határozták meg, a fizetés
azonban alkalomszerűen történt, a pápa bosszantására



gyakran vissza is tartották az összeget – általában úgy
tekintették a dolgot, mint a diplomáciai manőverezés
eszközét. Amikor a 14. század derekán a pápa határozottan
követelte a fizetést, III. Edward a parlamenthez fordult, és az
haladéktalanul alkotmányellenesnek és törvénytelennek
nyilvánította az összeg folyósítását, amire soha többé nem
is került sor.
Ha a korona és az azt birtokló dinasztia helyzete biztos
volt, a pápasággal való valódi, komoly konfliktustól nemigen
kellett tartania. A pápa kimondhatta az interdiktumot, de
már jóval nehezebb volt érvényt is szereznie neki. Amikor III.
Ince vitában állt János királlyal, egyes angliai püspökök
megmaradtak a posztjukon; a ciszterciek, kivonva magukat
bármiféle befolyás alól, „zúgatták harangjaikat, énekelték
zsoltáraikat, és tárt kapukkal tartották az istentiszteleteket”.
János továbbra is ellátta szokásos egyházi kötelességeit és
folyósította adományait – három márka a templomosoknak,
tizenöt font Trentham kanonokainak, és így tovább. Az
interdiktum érvényben volt hat éven át, s a király minden jel
szerint általános támogatást élvezett. Igaz: János 1209-es
kiközösítése elmérgesítette a helyzetet. A fő vesztes
azonban nem ő, hanem az angliai egyház volt. Az egyházi
földbirtokok után a kincstárnak befizetett összeg az 1209-es
400 fontról 1211-re – vagyis két év alatt – 24 000-re
növekedett, s ezenfelül ott voltak még a ciszterciek 16 000
fontot is meghaladó veszteségei. János összességében
mintegy 100 000 fontra tett szert, s ezt az összeget a
sikeres walesi, skóciai és írországi hadjáratokra költötte el.
Ha János – egészen más okokból – nem került volna
konfliktusba a főnemesség jelentős részével, soha nem
kényszerült volna arra, hogy a pápával szemben végül is
beadja a derekát. Általában elmondható, hogy ha egy király
okosan és előrelátóan kezelte a belső viszonyokat, a



pápasággal mindig, még hatalmának III. Ince alatti delelőjén
is elérhetett valamiféle patthelyzetet.
Ekképpen, noha a pápaság igényei mindegyre
növekedtek, mindaz, amit a pápák ténylegesen elértek és
megszereztek, nem indokolta a követeléseikkel szemben
feltámadt ellenállást és gyűlöletet. Ez különösen a külföldi
egyházi javadalmak pápai betöltésének kérdésében igaz.
1216 és 1272 között a pápa mindössze hat alkalommal
nevezett ki közvetlenül püspököket; II. Edward alatt
huszonnyolc közül tizenhármat, 1342 után pedig ez lett a
normális, elfogadott eljárás – Hereford püspöke, az 1344
ben felszentelt John Trilleck egészen a reformációig az utolsó
püspök volt, aki tisztét nem pápai kijelöléssel nyerte el. Ez
azonban nem jelentette azt, hogy a pápa hatalma
megnövekedett – éppen ellenkezőleg. A rendszer
egyszerűen a király szándékainak megfelelően működött.
Így szólt a megfelelő formula – például Norwich püspökének
1446-os beiktatásakor:
Minthogy a Pápa a közelmúltban Norwich egyházát... Walter Lyhertnek,
Norwich jelöltjének, a teológia baccalaureusának adományozta, és őt nevezett
hely püspökének és lelkipásztorának jelölte ki, amint arról a Pápa hozzánk
intézett bullájából értesültünk... Tekintettel arra, hogy a püspök mielőttünk
nyíltan és világosan elutasította a bulla minden, reánk és a koronára sérelmes
szavát, és alázatosan a kegyeinkbe ajánlotta magát, óhajtunk ezen dologban
nagylelkűen eljárni; tőle hűségesküt vettünk, és visszahelyeztük őt püspöki
javaiba és jogaiba...
Ebben az esetben – ahogy gyakorlatilag minden más
alkalommal is – a királytól származott a kinevezés, a pápától
pedig az adományozás, s a püspök rákényszerült, hogy
elutasítsa a pápai dokumentum sérelmezett részleteit. A
Rómába utazó papoknak esküt kellett tenniük – a
canterburyi Szent Ágoston apátjának 1468-os esküszövege
igen jellegzetes: „...hogy semmit nem cselekszel vagy



engedsz megtörténni a tengeren túl, ami veszedelmes vagy
veszedelmes lehet a királyra, a mi legfelsőbb urunkra, vagy
koronájára, vagy bármely alattvalójára nézve, s nem teszel
vagy kísérelsz meg olyasmit, ami ellenkezik vagy
ellenkezhet országunk törvényeivel.” Számos igen szigorú
rendelkezés biztosította a király pozícióját, és a pápa
bármely, az angliai egyházat érintő döntésének vagy
cselekedetének mindenekelőtt a királyi államigazgatási
gépezeten kellett átjutnia. Az angliai egyház feje a király
volt, s már jóval azelőtt, hogy VIII. Henrik parlamenti
törvényben rögzítette ezt.
Jószerivel minden nyugati országban hasonló volt a
helyzet. Egyes helyeken nehéz bármely olyan korszakot
azonosítani, amikor a pápaságnak sikerült volna részben
vagy egészen átvennie a királyoktól az ellenőrzést a
nemzeti egyházak fölött. Hispániában például már a
vizigótok idejétől fogva a korona kezében volt a legfelsőbb
hatalom. A 6. századi zsinatok – az állam és az egyház
együttműködésének első mozzanatai a keresztény-barbár
Európában – azt mutatták, hogy az egyház gyakorlatilag az
állam egyik, lényegében alárendelt intézménye. Nem a
püspökök, hanem a király kormányozta Spanyolországot és
a spanyol egyházat is, s ez a helyzet a középkorban
jószerivel nem változott. A kasztíliai és aragóniai zsinatokból
kiderül, hogy a papság még a 13. században is – amikor azt
várhatnánk, hogy az élre a pápaság került – szinte teljesen a
királyi hatalom és politika alárendeltségében maradt. Az
egyház fogoly volt, még ha állami védelmet, szinte
dédelgetést élvezett is. A 15. s még inkább a 16. században
– ahogy Európa más országaiban is – tovább keményeden a
korona hatalmának szorítása a konkordátumok és
megállapodások révén, amelyek részletesen meghatározták
a királyság és a pápaság jogkörét, s amelyekből



egyértelműen kitetszik, hogy az államérdek maradt
mindenek fölött. Az a tény, hogy a spanyol Habsburgok
diplomáciai és politikai irányvonala általában összhangban
állt a pápaság hitelvi szempontjaival, és érvényt is szereztek
neki a fennhatóságuk alatt álló területeken, nem változtat
azon, hogy a spanyol állam határozottan törekedett az
egyház fölötti ellenőrzés megtartására és arra, hogy a pápa
bármiféle független tevékenységét teljességgel lehetetlenné
tegye. A spanyol inkvizíció elsősorban és lényegében a
királyi hatalom eszköze volt, egyike azoknak a
mechanizmusoknak, amelyek a spanyol egyházat
„védelmezték” a külső behatásoktól – ideértve magát a
pápaságot is. A korona által és segítségével
Spanyolországban talán még szélesebb körű és még
átfogóbb volt az egyház hatalma, mint Európa más
országaiban, beleértve a protestáns berendezkedésű
rendszereket is.
A pápaság befolyása a 13. század elején a monarchia
megszilárdulásával Franciaországban is visszaszorult. A
pápák a Staufok szétzúzása érdekében ismételten
felhasználták a francia erőt. Úgy is mondhatnánk: egy
ténylegessel cserélték fel a lehetséges uralkodót. A
pápaság, amely a 8. században védelmező erőként segített
a nyugati birodalmat megteremteni, most, ötszáz évvel
később lerombolta azt anélkül, hogy hosszú távon
gondoskodott volna valamiféle alternatív támogatásról.
Ugyanakkor továbbra is védelemre, segítségre volt
szüksége, és – jobb híján – a felemelkedő nemzetállamok
között kellett keresgélnie. A választás többnyire
Franciaországra, de a 16. század során már egyre inkább
Spanyolországra és Ausztriára esett. A francia királyok,
akárcsak a korábbi, követelőzőbb császárok hajlamosak
voltak a pápát önálló, független hatalom helyett mindössze



legfőbb püspöküknek tekinteni. A 13. század során
mindegyre mélyült a szakadék a pápa igényeinek
növekedése és valódi hatalmának csökkenése között. 1298
ban például felkérték VIII. Bonifácot, hogy az angliai I.
Edward és a francia Szép Fülöp között Gascogne-ról folyó
vitában vállalja a döntőbíró szerepét. Ügygondnokokat
neveztek ki, a pápa egy egész sor bullát fogalmazott meg,
ám – francia nyomásra – a legutolsó pillanatban kénytelen
volt beismerni, hogy – amint fogalmazott – „csupán mint
magánszemély, mint Benedetto Gaetano úr”
tevékenykedett.
Benedetto Gaetano úr pályafutása valóban pápablöffnek
nevezhető. Korábban még volt a pápaságnak egyfajta
misztikus tekintélye, valamiféle lebegő lehetőség arra, hogy
egyszer valódi hatalommá válik. Őutána már nyilvánvaló
lett, hogy az intézmény elérte európai erőtényezővé való
fejlődésének tetőfokát, s innen már csak a hanyatlás
következik. Bonifác 1296-ban Franciaországban s a
következő esztendőben Angliában is közzétette Clericis
laicos című bulláját. I. Edward viszonzásul megparancsolta a
bíráknak, hogy szüntessék meg az adófizetést megtagadó
papok védettségét, s egyúttal azt is elrendelte, hogy a
főispánok vegyék birtokba és tartsák meg az egyházi
földbirtokokat. Franciaországban Szép Fülöp a nemesfémek
kivitelének tilalmával válaszolt. A világi szféra tehát
materiális feleletet adott az egyház spirituális
fenyegetéseire; emlékeztető volt ez arra, hogy a klérusnak
éppúgy szüksége van a királyi méltányosságra, ahogyan a
királyoknak kell a papi feloldozás, és hogy a pápaság
ugyanúgy nem képes fennmaradni a Rómába szállított
francia és angol aranypénz nélkül, ahogyan
Franciaországnak és Angliának létszükséglete a papságtól
befolyó adó. Bonifác nem vette figyelembe ezeket a



jelzéseket, és a konfliktus elmérgesedett. A pápa számos
bullát bocsátott ki Franciaországban; az Asculta filit
közvetlenül a királyhoz címezte, a Super Petri solióban
kiátkozással fenyegetőzött, a Salvator mundiban visszavont
minden korábbi pápai kegyet és adományt, az Ante
promotionemben pedig egy, az egyház jogainak és
kiváltságainak megvédelmezése tárgyában tartandó
zsinatra Rómába hívott minden francia főpapot. 1302-ben
Fülöp osztatlan támogatást nyert a francia rendektől
pápaellenes politikájához. 1303 áprilisában Bonifác végső
fenyegetésként szeptemberre kiközösítést és interdiktumot
helyezett kilátásba. Júniusban Fülöp Bonifácot a törvény
előtt megválasztása törvénytelenségével, szimóniával,
züllött életmód folytatásával, erőszakos cselekmények
elkövetésével, hitetlenséggel és eretnekséggel vádolta meg,
s az ítélet felhatalmazta őt a pápa elfogására. Nogaret-i
Vilmos Anagninál szeptember 7-én, egy nappal a
megszabott határidő előtt le is tartóztatta a pápát; az
akcióhoz annak római és környékbeli ellenségei közül
toborzott embereket. Bonifácot hamarosan szabadon
bocsátották, ám még az év októberében elhalálozott. Ezzel
a pápák isteni sugallatainak is vége szakadt. A pápaság
felismerte, hogy a világi hatalom, ha mégoly alacsonyrendű
is, a Szentszék védelméhez nélkülözhetetlen. A pápai udvar
két évvel később a forrongó és zaklatott Rómából a francia
hatalom védőszárnyai alá, a nyugalmas és kellemes
Avignonba költözött. Ekkor következett a „babiloni fogság”,
a „nagy szakadás”, a zsinati korszak, majd az annak rendje
és módja szerint újjáéledő, független és önálló pápaság.
Közben azonban felemelkedett, megerősödött és
megszilárdult egy új minőség, a világi nemzetállam, és
végképp megszűnt létezni a totális keresztény társadalom.



Felmerülhet a kérdés: a nagyralátó pápai törekvések
végleges veresége után hogyan tudott oly soká
fennmaradni a klérus pápaságra alapozott, abból táplálkozó
rendszere? A válasz nem egyszerű. Ez volt Európa egyetlen
nemzetközi struktúrája, amelynek központosított vezetése a
legkisebb falut is elérte kinyújtott csápjaival. Gyökerei igen
mélyre nyúltak, és behálózták, átszőtték az emberi
természetet és viselkedést. Az egyházjog rendszere Bonifác
korára elérte teljes kifejlettségét – már csak parányi
részletek voltak hátra –, és rendkívül nehéz lett volna
gyökerestül eltávolítani. Számos dolgot magába foglalt
ezenfelül, olyanokat, amelyekkel a világi jog és hatalom
nem foglalkozott. Nem állt rendelkezésre gépezet, amely
helyettesíthette volna, s bármi efféle létrehozására irányuló
kísérlet nem lett volna több, mint improvizáció. A királyok
ezért – és számos más okból is – nem óhajtottak változást.
Amíg a pápaság a gyakorlatban képes volt megállapodásra
jutni velük, jobbnak látták nem bolygatni és megoldatlanul
hagyni a teoretikus kérdéseket; egyszerűbb és olcsóbb is
volt közvetlenül a pápasággal foglalkozni, mint az egyes
nemzetek esetleg önállósodó, ellenőrizetlen és önfejű
papságaival. A klérus megadóztatása dolgában – a királyok
szemében ez volt a legfontosabb – pápa és király
megegyezhettek és megosztozhattak a jövedelmen, ahogy
kiegyeztek a püspökök kijelölése és a kisebb javadalmak
kérdéseiben is. A korona – természetesen – mind nagyobb
részt követelt, de feltehető, hogy mindenképpen ez a
helyzet alakult volna ki. A pápa irányítása alatt álló
egyházjogrendszer fenntartása lehetővé tette, hogy
legalábbis a külvilág felé – jogosnak és méltóságteljesnek
tüntessenek fel minden efféle tranzakciót. A
megállapodásokban kereszténységnek, vallásos hitnek
nyoma se volt. Minden tekintetben, morálisan és szociálisan



is alacsonyabb rendűek voltak, mint a papsággal és a
világiakkal kapcsolatos Karoling-kori eszmék, amelyek
szerint mindkettő a maga szerepének megfelelően járul
hozzá Ágoston mennyei városának felépítéséhez a
Szentírásból megismerhető terv és szabályok szerint. Az új
rendszerben a főpapság és a világi hatalom az egyház
elsősorban világi célok szolgálatában történő
megkopasztására szövetkezett, és a szövetségből – így vagy
úgy – minden vagyonos osztálynak haszna származott. Amíg
pedig a királyok kívánatosnak találták, hogy
fennmaradjanak az egyház tanai, intézményei, javai és
kiváltságai, nemigen volt lehetséges bármiféle változás. A
megfelelő időben, bizonyos országokban a reformereknek
persze sikerült meggyőzniük az uralkodókat, hogy hitbeli
kötelességük javítani a dolgokon, ez a történet azonban más
lapra tartozik.
Mindenesetre tehát: noha a rendszer fennmaradt, a
köznép képzeletére gyakorolt hatása és vonzereje
véglegesen elveszett. A kora középkorban az egyház
jelentett mindent, ami Európában haladó volt, felvilágosult
és emberi; hallatlan mértékben járult hozzá – mint láttuk
ahhoz, hogy a civilizáció feltámadjon hamvaiból, és
oroszlánrésze volt az új életforma szabályainak és
kereteinek megfogalmazásában, meghatározásában is.
Felvázolt a kontinens számára egy minden tökéletlensége és
fogyatékossága ellenére kellemes és emberi arculatot. Az
egyház – a szó ma már lényegében a papságot jelenti – a
11. és még a 12. században is megőrizte a jobbító, felemelő
változásokkal való azonosságot. Bizonyos rétegekben
kétségkívül népszerűek voltak a gergelyi reformok is. Sokan
és ezerféle okokból üdvözölték a királyi mellett egy
alternatív vagy (még gyakrabban) a helyi földbirtokost
ellensúlyozó egyházi hatalom létrejöttét. Ekkor, 1150 és



1250 között gyökeres változások mentek végbe. A királyi
igazságszolgáltatás került fölénybe, a földesúri törvényszék
háttérbe szorult. A papi bevételi forrásokat egyre inkább
uzsorának, a papok kiváltságait pedig visszaéléseknek,
jogtalanságnak kezdték tekinteni. Az egyházat mint
hierarchikus felépítésű intézményt többé már nem
tisztelettel és szimpátiával szemlélték, hatalmat képviselő,
félelemmel teli respektust ébresztő jelenséget láttak benne,
és az iránta való, kötelező engedelmesség mindinkább
ellenséges érzületekkel keveredett.
Először is: a hivatalos egyház fogalma lassan
összekapcsolódott az anyagi visszaélésekkel, az uzsorával;
erre való utalásokkal már a 12. század végén is találkozunk.
A 13. század első évtizedeiből származnak az első konkrét
bizonyítékai annak, hogy egyes helyeken megtagadták a
tized befizetését, s a műveltebb körökben a kifejezett
antiklerikalizmus is megjelent. Ilyen epizód zajlott le 1238
ban, egy pápai legátus oxfordi látogatása idején. Az
esemény barátságos hangulatban kezdődött, s a
papnövendékek tisztelgő látogatást kívántak tenni a legátus
kijelölt szálláshelyén. Ámde nyelvi nehézségek, félreértések
adódtak, s a vendég itáliai főkomornyikja gorombán
megtagadta bebocsátásukat. A hangulat egy csapásra
megváltozott, és a lappangó ellenségesség felszínre tört. A
diákok benyomultak. Egy szerencsétlen ír káplánnak, aki
éppen a hátsó bejáratnál kopogtatott, a legátus fivére egy
tál forró mosdóvizet öntött a képébe. Kitört az általános
verekedés, és a papnövendékek ezt kiáltozták: „hol az a
trónbitorló, az a szimóniás, az adók megsarcolója, az a
telhetetlen, az a pénzsóvár, aki megrontja a királyunkat,
felforgatja országunkat, és elrabolt javainkkal idegenek
kincsesládáit töltögeti?” A legátus futva mentette a puszta



életét, és az eset után gyötrelmes jogi bonyodalmak hosszú
sora következett.
A 13. században ritkaság volt az efféle incidens, de a
következő században megtörtént a változás. Még 1300 körül
is csak kevesen vonták kétségbe a pápa szellemi hatalmát
és felsőbbségét vagy törvényhozói tevékenységének és
személyi döntéseinek érvényességét. 1400-ra a pápai
plenitudo potestatis és az egész középkori egyházi
egyházjogi rendszer gyakori, nyílt támadások célpontja lett.
A kritika tárgya, hangvétele és hevessége természetesen
helyről helyre és időről időre változott. Anglia például nyelvi
és kulturális értelemben a 14. századra vált nagykorúvá, s a
feltámadó idegengyűlölet – amelyet a Franciaországgal való
háború is táplált – elősegítette a pápaság s vele az egész
egyház, mint nemzetközi intézmény, ellenségként való
azonosítását. Jellemző szállóige volt: „A pápa francia, de
Jézus angol.” Másfelől a pápaság és Franciaország 14.
századi azonosítása nem tette előbbit népszerűbbé a
franciák szemében sem – éppen ellenkezőleg. A pápaságnak
soha nem sikerült teljesen kihevernie az Avignonba való
költözést. A birodalommal való kapcsolat varázsa elveszett,
de ennél sokkal fontosabb, hogy távolra került a sugárzó erő
forrása, Péter apostol életének helyszíne és nyughelye is.
Igaz, hogy az ereklyekultusz a 14. századra már jócskán túl
járt virágkorán (amikor a pápaság visszatért Rómába,
gyakorlatilag halott volt), vagy legalábbis azt lehet mondani,
hogy az ereklyékbe vetett hit valamelyest megrendült,
többé már nem gerjesztettek a korábbihoz hasonlóan heves
rémületet és elragadtatást – inkább a még megmaradt,
lappangó babonaságot tudták megszólítani. Végül pedig:
Rómában a pápaság metafizikai minőséget képviselt,
Avignonban nem volt több, mint intézmény, hivatal.



1300-ban a századfordulós ünnepségekre 200 000
ember érkezett Rómába. A keresztények csak hivatalos
ügyekben keresték fel Avignont, amely egyébként
hatékonyabban működött, mint a római curia; szervezettebb
és centralizáltabb volt, s élénkebb a missziós, valamint
diplomáciai tevékenysége is. Az avignoni pápai udvar
fényes és ragyogó volt; a helyben élő harminc bíboros saját,
külön palotával rendelkezett, teljességgel hiányzott azonban
a lelkiség, a spiritualitás légköre; a legfontosabb a pénz volt
és a hatalom. Az angol parlament hivatalosan „a bűnös
város”-nak nevezte Avignont. Petrarca így írt:
Itt uralkodnak Galilea szegény halászainak utódai. Őseikről teljességgel
megfeledkeztek már... Bábel ez, minden bűn és nyomorúság otthona... nincs itt
jámborság, nincs kegyesség, nincs hit és istenfélelem, semmi sem szent, semmi
sem tiszta és semmi sem igaz. Bármi, amit csak hallottál vagy olvastál a
galádságról, hitványságról, csalárdságról, gőgről, szégyentelenségről és féktelen
kicsapongásról – egyszóval mindenfajta gonoszság és istentelenség, ami csak e
világban megtörténhet, itt egybegyűjtve tárul eléd... Az ember itt minden jót
elveszít, először a hitet, aztán sorra a nyugalmat, a boldogságot, a jámborságot
és a reményt.
Az avignoni időkben az egyház központi gépezete
elsődleges funkciójában pénzszerző mechanizmussá
formálta magát. Csak Franciaországban tizenhárom
érsekségben huszonhárom pápai adószedő működött
megfelelő számú embereivel, s a vatikáni könyvtár őriz
huszonkét hatalmas, kéziratos kötetet, amelyekben a pápák
gazdagságának fő forrásait, a pápai kijelölés útján betöltött
tisztségeket és javadalmakat érintő kérvények és levelek
találhatók.
A források túlságosan töredékesek ahhoz, hogy
felbecsülhessük, mekkora bevétellel rendelkezett az egyház
általában és a pápaság különösen. Az angol népesség egy
százalékát kitevő papság a teljes nemzeti jövedelem



mintegy huszonöt százaléka fölött rendelkezett, ez
átlagosnak nevezhető. Az egyház Franciaország és
Németország egyes vidékein gazdagabb volt, kezében
tartotta a földterületek egyharmadát. A pápaság a
szentszéki adók formájában az egyház jövedelmeinek
mintegy tíz százalékát fölözte le, s ezenkívül hatalmas
összegeket vett be közvetlenül a hívektől is, ám a köznép
tudatában valós gazdagságánál is vagyonosabbnak tűnt.
1376-ban például egy alsóházi felterjesztés azt állította,
hogy a pápasághoz az angol klérustól befolyt szentszéki
adók ötszörösen haladják meg a korona jövedelmeit – ami
nyilvánvaló képtelenség. Világos azonban, hogy az egyház
fogalma a 15. század elejére már inkább volt gazdasági,
mintsem lelki-szellemi jellegű. Adam of Usk, egy
megkérgesedett lelkű walesi egyházjogász mélységesen
megdöbbent azon, amit első, 1415-ös római útja során
tapasztalt: „Rómában mindent adnak és vesznek. A
javadalmakat nem érdem szerint adják; az kapja őket, aki a
legtöbbet ígéri. Akinek pénze van, a kereskedő bankjában
tartja, hogy haszna nagyobb legyen... Ahogyan a régi
időkben elapadtak a csodák, amikor a papokat megrontotta
a megvesztegetés, attól tartok, ugyanígy fog történni ma is;
az egyház kapuin nap mint nap dörömböl a veszedelem.”
Ez a fajta kritika általában az egyház tagjaitól érkezett.
A világiak nemigen törődtek vele, hogy a papok – feltéve,
hogy derék, tisztességes emberek – hogyan szerzik meg
kinevezéseiket és javadalmaikat. Voltak azonban bizonyos
kicsikart adók, amelyek minden osztályt érintettek, és mély
ellenérzéseket váltottak ki az emberekből. Ezek legtöbbjét a
13–14. században jogtalannak, visszaélésnek tekintették. A
leginkább kifogásolt sáp volt a földesúrnak a bérlő halálakor
fizetendő összeg egyházi megfelelője, a gyászmisedíj.
Lehet, hogy kezdetben önkéntes volt, mint oly sok, az



egyháznak fizetett adomány, s meglehet, azon a
meggondoláson alapult, hogy az elhunyt nem teljesített
minden, rá nézve kötelező tizedet, így második
legértékesebb tulajdonának jóvátételképpen az egyházra
kell szállnia. A gondolat a világi jogban gyökerezett. A
kérdéses összeg vagy adomány nagysága tág határok
között változott. Gyakori volt, hogy a plébánosnak adták az
elhunyt ágyát vagy ágyneműjét. A dolog már a 13. század
elején ellenállásba ütközött. III. Ince 1204-ben a
következőket írta francia legátusának: „Figyelmeztesd a
papokat, hogy ne érvényesítsenek terhes és dicstelen
követeléseket, különös tekintettel az ágyneműre, amelyet a
holttestekkel együtt visznek templomaikba; másfelől
azonban gondosan intsék a világiakat, hogy tartsák és
őrizzék meg e dicséretes szokást.” Ugyan, miért volt
dicséretes? Nehéz elképzelni bármit, ami felháborítóbb
lenne, mint a gyászoló családoktól kierőszakolt adomány, s
még gyűlöletesebbé tette a dolgot, hogy csak a
legszegényebbekre nézve volt kötelező. Schwanheim apátja
gyászmisedíjat követelhetett mindenkitől, akinek birtokában
volt annyi földterület, amekkorára egy háromlábú széket
lehetett állítani. Európában egyes apátságok az elhunytak
javainak egyharmadára tarthattak igényt. Angliában nem
voltak ehhez hasonló törvények. Morstow vikáriusa azonban
„a mondott egyházkerület elhunytjainak egy öltözet
ruhájára”, Silverton lelkésze pedig „a második
legértékesebb vagy a legértékesebb tulajdonukra”
tarthatott igényt. A földbirtokos papok olykor kétszeres
illetéket kaptak, mint lelkészek és mint földesurak; így
Gloucester apátja a bérlők jószágainál legjavát mint földesúr
kapta meg, ami pedig ezek után maradt, azt lelkészi
minőségében. A gyászmisedíjat a feleség vagyonát illetően
is érvényesítették, s ha a férj otthonától távol halt meg,



előfordult, hogy özvegyének két egyházkerület részére
kellett fizetnie. Egyes egyházkerületekben megesett, hogy
részt követelt a plébános és a rendfőnök is.
A gyászmisedíj annyira gyűlöletes volt az emberek
szemében, hogy a világi hatóságok megpróbálták
megszüntetni ezt a gyakorlatot. Az egyház azonban a
középkor második felére teljességgel érzéketlenné vált az
efféle felvetések iránt, és maradéktalanul magáévá tette azt
az elgondolást, hogy egy szokásjog elvetése,
megszüntetése, felszámolása csakis helytelen és bűnös
dolog lehet. Pierre Albert, Cluny perjele a baseli zsinaton
(1431–1443) e szokásjogokat védelmezve képtelen volt
felhozni bármely – szentírásbeli vagy természetjogi
megalapozást, s végül csakis a szokásra hivatkozhatott: „E
szokás úgy keletkezett, ahogyan az oroszlánkölyök, amely
élettelenül jön a világra, s úgy nyer életet, hogy anyja
nyalogatja... e szokást a hosszú időn át való töretlen
gyakorlat formálta meg, a hallgatólagos közmegegyezés
vagy a puszta teljesítés.” A gyászmisedíj kifizetését gyakran
megtagadták, a papság csak erővel tudta behajtani. Tudunk
ez okból kirobbant zavargásokról is. Az ember megtehette,
hogy halála előtt másra testálta tulajdonait, a törvény
azonban hatályon kívül helyezte ezeket a rendelkezéseket
(az egyház gyakorolt ellenőrzést a végrendeletek fölött).
Zürichben csak az ruházhatta másra tulajdonát, aki képes
volt rá, hogy a házától számított hétlábnyi távolságot bot,
mankó vagy emberi segítség nélkül megtegyen. A
kényszerítés leggyakoribb módja volt, hogy a javak
átadásáig egyszerűen megtagadták a temetést. Pierre
Albert beismerte, hogy ez akár szimóniának is nevezhető,
ám hozzátette: „Ezekben az esetekben először temettessék
el a holttest, s utána foganatosítsanak eljárást az örökösök
ellen.” Az egyház „fejesei” féltékenyen védelmezték a



szokásos gyakorlatot; nem utolsósorban azért, mert fontos
részét képezte az egyházi javadalmakhoz nem jutó,
alulfizetett alsópapság bevételeinek. Ahogy egy 16. századi
jogász fogalmazott: „Az alsópapság a gyászmisedíjhoz az
életénél is jobban ragaszkodott”, s „emiatt számos helyen
komoly megosztottság és harag támadt papok és világiak
között”. A visszaélések folytatódtak, sőt súlyosbodtak
egészen a reformációig. A parlament 1515-ben arról
tájékoztatta VIII. Henriket, hogy a papok „nap mint nap
utasítják el az elhunytak holttestének eltemetését... hacsak
nem kapnak valamiféle kitűnő ékszert, öltözéket,
ruhadarabot vagy másféle, fent említett javakat.” Egy
nagyobb botrányt követően VIII. Henrik 1529-ben
szabályozta a gyászmisedíjakat, és eltörölte a fizetési
kötelezettséget olyan emberek esetében, akik ingó
vagyonának értéke a tíz márkát nem érte el. A konfliktusok
azonban nem szűntek meg, míg az intézményt teljességgel
fel nem számolták. „E birodalomban kevés dolog volt – írta
egy Erzsébet korabeli szerző –, ami annyi viszályt és
pereskedést szított volna az emberek között, mint a
gyászmisedíj.”



A gyászmisedíj a társadalom minden rétegében
konfliktusokhoz vezetett a papság és a világiak között. A
városi lakosság általában nehezebben viselte a
kötelezettséget, mint a parasztság. Egy londoni férfi nem
volt hajlandó átadni gyermeke temetési ruháját, s ez
vezetett végül a híres Lollard Tower-i gyilkossághoz, amely
az angol reformáció első mozzanata volt. A középkori
városlakók természetesen nem voltak egyértelműen
egyházellenesek. Rendkívül sok papi személyt tartottak el;
ezek aránya a népességhez viszonyítva a mainak körülbelül
hússzorosa volt; jó részük önkéntes adományokból vagy
szerény javadalmakból élt. A városi emberek
végrendeleteinek tanulmányozásából kiderült, hogy
legalábbis a vagyonosabbak tulajdonuk jelentős hányadát
hagyományozták jótékonyságra vagy egyéb vallási célokra,
és a 14–15. században rendkívüli összegekkel járultak hozzá
egyházközségük templomának építéséhez vagy
felújításához is. Anglia fennmaradt középkori templomainak
nagy részét – körülbelül az 1320-as évektől kezdődően – a
gótika utolsó periódusának függélyes stílusában építették
újjá, általában a főhajót, ellentétben a szentéllyel, amelynek
gondozása a lelkész feladata volt. A pénzt nem egyszerű kő
szerkezeti elemekre költötték; a hívek nagyszerű és
látványos kötőgerendákat, boltívtámaszokat, kazettás
mennyezeteket, favázas fedélszékeket, kápolnakorlátokat,
faragott tölgyfa pulpitusokat, énekeskönyvtartó polcokat,
keresztelőmedence-fedőket, padokat és páholyokat, az oltár
hátsó falát díszítő faragványokat és alabástromszobrokat,
oltárterítőket, harangokat, feszületeket, lámpásokat és
füstölőket készíttettek, s mindezt – abból ítélve, amennyi
fennmaradt – hallatlan mennyiségben. Bízvást mondhatjuk,
hogy a városok és nagyobb falvak világi lakossága a késő
középkorban jóval nagyobb összegeket költött templomok



építésére és felszerelésére, mint a papság maga. A
közvetlenül vallási dolgokra fordított pénz s a támogatott
célok azonban kifejezetten és szorosan a saját életükkel
álltak kapcsolatban, a felhasználás helyszíne otthonaiktól és
műhelyeiktől egy kőhajításnyinál messzebbre nem esett. A
javadalmazottak a plébániatemplomok voltak, vagy még
inkább az alapítványi kápolnák ezrei s a vallásos
egyesületek (egyedül Norwichban 1389-ben 164 ilyen
egyesület működött). Tarthatjuk ezt a vallásosság önző
formájának, csakhogy ezekben az évszázadokban az
önérdekű örökkévalóság hajszolása volt a kereszténység
irányultsága – s a papság ebben élenjárt. A papság a
kiváltságait használta fel, a világiak pedig a pénzüket (ha
volt), hogy a megváltás eszközeihez hozzájussanak. A
névtelen keresztény közösség gondolata – ha mégoly
erőteljes és vonzó is volt hajdanán – háttérbe szorult.
E tendencia kiemelkedő példája volt a nagy középkori
székesegyházak építése, fenntartása és működtetése. Ezen
intézmények felől a köztudatban számtalan tévhit él. Először
is: nem a papság vagy a közösség építette őket, hanem
hivatásos építőmesterek, tisztán és szigorúan
meghatározott anyagi feltételek mellett. Ez a fennmaradt
tervrajzokból és egyéb dokumentumokból egészen
világosan kiderül. Külön megemlítették, ha a papság is részt
vett a munkában, a Gloucester Chartularyben például ez
olvasható: „1242-ben elkészült a templomhajó új boltozata,
s nem – mint korábban – külső munkások segítségével,
hanem a helybéli szerzetesek szorgalmas munkájának
eredményeképp.” A lincolni új kórus építésekor (Geoffrey de
Noiers munkája; 1191–1200) a Burgundiai Hugh püspök
„gyakran maga hordta a faragott köveket vagy a meszet”.
Ezek azonban kivételes esetek. A püspök vagy a káptalan,
vagy éppen együttesen megalkották a tervet, s a káptalan



egy tagja megkapta a custos operis – felügyelő – kinevezést,
ám feladata tisztán adminisztratív jellegű volt. Elyas de
Derham építőmester, III. Henrik winchesteri
épületegyüttesének tervezője és felügyelője később
Salisburyben kanonok lett, és megbízást nyert az ottani
katedrális építésének vezetésére – ez az egyetlen eset,
hogy egy ilyen épületet egy nekifutásra, egyetlen ember
életében (mintegy huszonöt év alatt) készítettek el –, de a
cementarius, az építőmester még ennél az építkezésnél is
bizonyos Robertus, egy hivatásos világi volt. A cementarius
voltaképpen egy személyben tervező, kivitelező és irányító.
A St. Albanst az 1077 utáni években Robert mester építette
fel; a régi Szent Pál-székesegyház főhajóját 1127-től Andrew
mester; a canterburyi kórust 1174-től William of Sens;
William Ramsey a 14. század második negyedében
Canterburyben és Lichfieldben tevékenykedett; William of
Colchester 1410-ben kezdte meg a yorki főtorony építését,
Thomas Mapilton 1423 és 1434 között dolgozott a
Westminster-apátságban – és így tovább. Volt, hogy
ácsmesterek játszották a főszerepet; jó példa William
Hurley, aki az 1320-as években építette meg Elyben a
nevezetes, nyolcszög alakú tornyot. Szinte minden esetben
az építőmesterek voltak a kulcsemberek – nevüket mintegy
háromszáz esetben sikerült azonosítani. Nagystílű figurák
voltak. Jókora kísérettel jártak-keltek, ahogyan azt
költségeik alapján tudjuk; gyakran földbirtokokat kaptak,
esetleg mentesültek az esküdtszéki feladatok vagy más
terhes kötelezettség alól. Nemritkán saját kőfejtőkkel
rendelkeztek, és tanácsadói szerepet töltöttek be számos
katedrális vagy egyéb fontos egyházi és világi vállalkozás
építkezéseinél. Ezeket a távolról érkezett, hírneves férfiakat
olykor heves ellenszenv és elutasítás fogadta. Amikor IV.
Henrik 1410 körül Yorkba küldte építőmesterét, a helybeliek



„összeszövetkeztek, hogy segédjével együtt megöljék”; a
segéd meggyilkolása sikerült is nekik.
Az építkezés tisztán világi tevékenységnek számított. Az
exeteri és yorki építési naplók hosszabb távon ismertetnek
részleteket, noha akadnak bizonyos kitöltetlen, üresen
tátongó periódusok is. Angliában – a normann korszak
idejének kivételével, amikor a szász munkásokat kötelezően
sorozták (például Durhamben) – a munkások
építőpáholyokba tömörült hivatásosok voltak. Közép-Európa
és Spanyolország számos vidékén is sorozták a munkaerőt,
ahogy Angliában az iparosokat, noha csak a királyi
építkezések és erődépítések céljaira. Nincs rá bizonyíték,
hogy egyházi építkezéseknél is kényszert alkalmaztak volna,
és természetesen szó sem lehetett képzetlen, önkéntes
munkaerő foglalkoztatásáról – ilyesmit nem is engedhettek
volna meg maguknak az építőpáholyok. A folyó költségeket
a katedrálisok káptalanja fizette, vagy a szerzetesek. Az
építők nem szívességből végezték munkájukat. Kemény és
folyamatos erőfeszítéssel alakították ki a munkavégzés
szabályait és időbeosztását, s ugyanilyen hajthatatlanul
ragaszkodtak azok betartásához is. Ezt erősíti meg számos,
elsősorban Elyben, Winchesterben és Gloucesterben
fennmaradt kőjelzés, amelyek lehetővé tették az egyes
kőművesek munkájának ellenőrzését és számbavételét. Az
1370-es, yorki építési napló megjegyzi: „elrendeljük tehát,
hogy minden idejüket és munkával töltött órájukat
harangszó jelezze”; dolgozniuk kellett „kora reggel, amikor a
munkához már elegendő a világosság, és derekasan
munkálkodniok estig, amíg csak látni lehet”. Délben egy
órát kaptak étkezésre. A lógósokat járandóságuk
megvonásával büntették. Ez a feljegyzés 1344-ben
keletkezett, miután egy, a káptalanhoz juttatott jelentés az
ács- és kőművesmesterek s minden beosztott munkás



fegyelmezetlenségéről, henyeségéről és felületes
munkájáról számolt be. A mester beismerte, hogy nem bír
az emberekkel; engedetlenek lettek és tiszteletlenek,
deszkát, követ, meszet és cementet lopnak, megtagadják a
munkát, és komoly károkat okoz a gondatlanságuk és hozzá
nem értésük is.
A költségek legnagyobb részét a munkabér, valamint a
kő és a fűrészáru szállítása tette ki; ezeket az aktuális, piaci
árakon kellett megfizetni. A korona olykor azzal járult hozzá
a kiadásokhoz, hogy a tömegárura vámmentes szállítást
engedélyezett. I. Vilmos, az egyház nemes és bőkezű
támogatója engedélyezte Walkelynnek, Winchester
püspökének, hogy emberei annyi fát vágjanak a hempage-i
erdőben, amennyit négy nap és négy éjszaka elvihetnek, és
nagy haragra gerjedt, amikor megtudta, hogy a püspök
„megszámlálhatatlanul sok emberrel” jelent meg, és
hatalmas területet tároltatott le. A középkor vége felé már
szinte ismeretlen volt az efféle nagylelkűség. A királyi
pénzeket és egyéb forrásokat – a mind erősödő vallási
egoizmus bizonysága – kifejezetten és kizárólag a király
saját létesítményeire fordították. A katedrálisok építése
hatalmas mennyiségű készpénzt igényelt. A vagyonos
udvari püspökök – mint az exeteri Stapleton vagy a
winchesteri Wykham – maguk is jókora összegeket
fordítottak e célra. A pénz legnagyobb részét azonban lelki
privilégiumok árusításával kellett előteremteni. A Szent Pál
székesegyház 13. században elkészült kórusának építését
például az ország egész területén, sőt még Walesben is
árusított negyvennapos búcsú árából fedezték. Az 1349–50
es exeteri napló említ egy nyolcshillinges tételt, amelyet
egy írnoknak fizettek ki, amiért nyolcszáz búcsúcédulát
állított ki az építkezéshez való hozzájárulásokért. Pénzt
lehetett szerezni a gazdasági, anyagi penitenciából is; a



rendszer alapos és kritikus elemzését 1450-ben megjelent
könyvében Thomas Gascoigne, Oxford ádázul ortodox, de
reformista kancellárja írta meg. Elmondta, hogy egész
Anglia legnagyobb és legdrágább székesegyháza, a yorki
katedrális megépítéséhez szükséges pénzalapok
előteremtésére irányuló elkeseredett erőfeszítésben az
egyházközségeket hivatásos pénzcsinálók kezére adták,
akik derekasan lefölözték a bevételeket. Voltak mindezen
felül – elsősorban Yorkban – leplezetlen, őszinte kéregető
missziók, amelyeket a questor-ok végeztek, s amelyek
szintén módot adtak a visszaélésekre is, és voltak
rendszeres összegeket adományozó jótékonysági páholyok;
ezek tevékenysége különböző privilégiumokban és
felmentésekben nyert viszonzást. A kiváltságokat, egészen
a búcsúcédulák és más spirituális csecsebecsék kiadásának
jogáig Rómában (vagy Avignonban) kellett megszerezni, s
értelemszerűen itt kellett értük fizetni is. Az egyház kerekei
tehát körben forogtak. Semmit ingyen senkinek. A pénz még
így is nemegyszer kifogyott. Ez az oka annak, hogy számos
katedrális építése oly igen sokáig tartott; a régi Szent Pál
székesegyház főhajója egy évszázadig, a Westminster
apátság székesegyházának főhajója százötven évig épült;
Yorkban 1220-tól 1475-ig, vagyis több mint kétszázötven
évig, Lichfieldben pedig 1195-től 1350-ig tartott a nagy
építkezés.
De hát mire kellettek ezek a katedrálisok? Eredetileg
ezek voltak az egyházmegyék egyedüli templomai, vagy
legalábbis az egyetlenek, ahol az emberek magukhoz
vehették a szentségeket, és fokozatosan itt halmozták fel az
értékes (és sok pénzt hozó) ereklyéket is. Thomas Becket
halála is nagyban hozzájárult a canterburyi katedrális késő
középkori újjáépítéséhez. A brutálisan meggyilkolt – sokak
szerint mártírhalált halt – II. Edward testének jelenléte a



gloucesteri apátság csodaszép kórusának megépítését
segítette elő. A durhami Cuthbert, az elyi Ethelreda, a
rochesteri William of Perth, a winchesteri Swithun s a
worchesteri Wulfstan és Oswald volt a legnépszerűbb. Az
ismert és köztiszteletben álló szentek ereklyéit nélkülözni
kényszerülő katedrálisok fontos bevételi forrástól estek el, s
ezért komoly erőfeszítéseket tettek Rómánál, hogy szentté
avattassanak valakit, aki ott nyugszik a falaik között – Róma
pedig megkövetelte, hogy hízelegjenek és fizessenek a
kegyeiért. Mindenesetre számos, Róma által el nem fogadott
szent kegyhelye is működött, például a wellsi Bitton
püspöké, aki a fogfájást gyógyította, vagy a lázadóként
kivégzett yorki Richard Scope érseké. Csaknem minden
tragikus véget ért királyi vagy hercegi személy tiszteletben
részesült, tekintet nélkül valódi érdemeikre; így a II. Edward
által 1322-ben kivégeztetett Thomas, Lancaster earlje is
szenvedélyes kultusz tárgya lett a Szent Pál
székesegyházban, amíg a felháborodott király el nem
távolíttatta onnan maradványait.
Ezeket a síremlékeket szinte mindig a kórus vagy a
szentély közelében helyezték el, ahol a templom többi
részétől erős vaskorlát választotta el őket. A rácsot csak
meghatározott időpontokban és alkalmakkor nyitották ki, és
csoportokban, pénzért bocsátották be az embereket, akik
máskor nem mehettek túl a főhajó területén. A
katedrálisokról valóban bajosan állítható, hogy teljes
egészében a hívek szolgálatában álltak volna. Lényegében a
papság, a felsőbb osztályok és a tehetős városi polgárság
számára épültek. A szentély előtti teret, a kórust a világi
katedrálisokban a káptalannak, a kolostorok templomaiban
pedig a szerzeteseknek tartották fenn. A hívek az
istentiszteleteken nem játszottak semmiféle szerepet; a
főhajóban állhattak (itt nem voltak sem székek, sem pedig



padsorok), s a főoltárt a szentélyrekesztő fal takarta el
szemeik elől. Olykor – például Beauvais-ban – egyáltalán
nem is építették meg a főhajót. Általában a kórus előtti
jókora területet használták a szentségi tevékenység céljaira.
Nem arra szánták, hogy a hívek itt vegyenek részt az
istentiszteleteken, kivéve, ahol – mint néhány esetben
megtörtént –, az építkezés miatt egy meglévő templomot
kellett lerombolni – ilyenkor oltárt is felállítottak. A legtöbb
katedrális főhajója azonban üres, mocskos és elhanyagolt
volt; minden kifinomult ékítményt nélkülözött, nem úgy,
mint az épület „papi” helyiségei. Gyakran kereskedelmi
célokra is használták. 1554-ben, „Véreskezű” Mária
uralkodása alatt London tanácsa megtiltotta, hogy a Szent
Pál székesegyház főhajóját a folyó és a piac közötti út
lerövidítésére használják a sör-, gyümölcs- és
halkereskedők.
A közönséget egyes esetekben bebocsátották a
kereszthajóba is. A katedrálisoknak ebben a részében
többnyire alapítványi kápolnák voltak, ahol a gazdag
emberek lelki üdvéért mondtak fizetség fejében naponta
misét, s ahová csak az adományozó családja léphetett be. A
szabad helyeket lassan kitöltötték ezek a kápolnák s a
mellékoltárok, amelyek előtt a holtakért mondtak misét
ugyancsak meghatározott összegekért. A 14. századtól a
katedrálisok már voltaképpen kápolnák és oltárok egy tető
alatt felhalmozott tömegévé váltak, ahol végeérhetetlenül
folyt a mise a világi és egyházi adományozók lelki üdvéért.
Már a 13. század elején, amikor még nem jöttek divatba a
gyászmisék, Durham székesegyházának évi hétezer, később
pedig már több tízezer font bevétele volt. Szintén a 13.
századból datálódik a szokás, hogy egyházi férfiakat és
gazdag világiakat a falakon belül temessenek el. Korábban
csak az alapítók részesültek ilyen tisztességben; még Kent



első királyai és királynői is a canterburyi székesegyházat
körülvevő terület földjében nyugszanak. A pápaság 740-ben
rendelte el, hogy az érsekeket a katedrális falai között kell
örök nyugalomra helyezni, később mindinkább
kiterjesztették a rendelkezés hatályát, míg 1250-re már csak
pénz kérdésévé vált a dolog, s a templomok belsejét a
gazdag vagy nemesi születésű emberek sírhelyeinek
sokasága népesítette be. Annak szemmel látható
bizonyságául, hogy a pénz a másvilágon ugyanúgy számít,
mint e sártekén, mind díszesebbé vált az épületek oromzata
és megjelent a kőarchitektúra – az ácsolatot fokozatosan a
kő váltotta fel –, amely kihatott a formára is; a méret pedig
mindinkább a bent nyugvó papok és az őket támogató világi
adománytevők hatalmának és megkülönböztetettségének
fennhéjázó fitogtatása lett. A kérkedő magamutogatás
Angliában a katedrálisok hosszúságát (a Szent Pál főhajója
585 láb hosszú, a winchesteri katedrálisé 526 láb);
Franciaországban a magasságukat növelte (a Notre-Dame
[1165] 110 láb magas, s ezután mindegyik valamivel
magasabb lett; a chartres-i katedrális 114, a reimsi 125, az
amiens-i 140 s végül a beauvais-i 154 lábnyira emelkedett
az ég felé). Amikor Észak-Európában az ereklyék a 16.
században hiteltelenné váltak, és betiltották a halottak lelki
üdvéért mondott miséket is, a katedrálisok elvesztették
legfontosabb funkcióikat, s a radikális reformerek azon
töprengtek, hogy mit is kezdjenek velük. Nem csoda: a
katedrálisok építésének, növekedésének és működésének
elemzése értékes magyarázatokkal szolgál arra, hogy miért
is következett be a reformáció.
A mechanikus kereszténység – ahogy nevezhetnénk – a
városokban mindennek megfelelően elsősorban a
„tiszteletre méltó” polgárok és még inkább a tehetős
adománytevők számára és javára működött. És mi volt a



helyzet vidéken? Az egyházközségek túlnyomó részének
amint a Domesday Book és a hasonló dokumentumok is
mutatják – elsődleges feladata az volt, hogy pénzt
szerezzen. Hogy a papok jól szolgálták-e nyájukat, az
leginkább azon múlt, hogy mennyire volt termékeny a talaj,
és általában milyen színvonalon éltek az emberek. A papok
a városok és a gazdagabb vidékek felé fordították
figyelmüket. Elméletben minden felnőtt embertől elvárták,
hogy ismerje a hit alapvető elemeit. Egy kora Karoling-kori
rendelet szerint: „minden ember kényszeríttessék rá, hogy
megtanulja a Hiszekegyet és a Miatyánkot, vagy arra, hogy
megvallja hitét”. A lehetséges megtorlás férfiaknál:
„megbotoztatás, vagy eltiltás minden italtól, kivéve a vizet”;
asszonyok esetében pedig „megkorbácsoltatás vagy böjt”.
Ezeket a rendelkezéseket nemigen lehetett végrehajtani,
minthogy nem volt elegendő számú képzett pap, s azok sem
akartak a távoli, primitív vidékeken szolgálatot teljesíteni. A
legtöbb falusi pap maga is tudatlan és műveletlen volt
noha elméletileg írástudó. Erről panaszkodtak az egész
középkorban a legkülönbözőbb országokat felkereső
vizitátorok és más méltóságok is. 1222-ben a Salisbury
főesperese és káptalanja által birtokolt javadalmakon
szolgálatot teljesítő tizenhét pap közül öt nem volt képes
értelmezni az első egyházi törvénygyűjtemény első
mondatát. Hasonló példák a végtelenségig sorolhatók.
Guillaume le Marie, Angers püspöke a 14. század elején
felpanaszolta, hogy papjai – köztük „megszámlálhatatlanul
sok hitvány és mocskos életű személy” – „tudásukat és
erkölcseiket tekintve teljességgel értéktelenek és
használhatatlanok... fertelmes életük és reménytelen
tudatlanságuk szüntelen botrányokat okoz, a világi hívők
megvetik miattuk az egyház szentségeit, és az emberek
sokfelé a zsidóknál is gonoszabbnak és



megvetendőbbeknek tartják a papokat”. A probléma oka a
szegénység és a tanulatlanság volt. A püspökök méltán
panaszkodtak, de miért nem tettek inkább valamit? A papok
kiválogatása és képzése a püspökök feladata és felelőssége
volt, ám az egész középkorban soha egyikük sem építtetett
szemináriumot – ilyesmi egészen a 16. századig nem is
létezett. Amennyire tudjuk, ugyanígy nem volt példa arra,
hogy bármely püspök az egyházmegyei alapokból járadékot
folyósított volna a szegény sorsú papoknak, ekképpen
javítva valamelyest „hitvány és mocskos” életükön – noha a
kora keresztény egyházban nem voltak ismeretlenek az
efféle mechanizmusok.
Az igazság az, hogy az egyház hajlamos volt
ellenségnek tekinteni a parasztokat. Paraszt szenteket
szinte alig ismerünk. A középkor egyházi írói a parasztság
vadságát, kegyetlenségét, erőszakosságát és fukarságát
emlegetik. A fennmaradt dokumentumokból nemigen
kapunk valódi képet a paraszti életről; a papi szerzők nem
léptek túl a sztereotípiákon és közhelyeken. A klerikalizmus
a késő középkorban mindinkább elvárosiasodott; vidéken
alig láthatott az ember papokat. Jeanne ďArc jámbor
családból származott, ám vallomásából kiderül, hogy milyen
ritkán találkozott papi személlyel élete során. Az egyházban
és a parasztságban egyetlen dolog: az ereklyék iránti
lelkesedés volt közös. A falvakban az ereklyékre esküdtek,
és hozzájuk fordultak minden egyéb cél érdekében is. A
parasztok nagyra értékelték az egyháznak a természeti
katasztrófák távol tartására irányúló erőfeszítéseit is.
4
A
falusi papok megátkozták és elűzték a viharokat, és
megpróbálták kiátkozással és körmenetekkel távol tartani a
sáskarajokat is. Egy 1526–31 között keletkezett formuláréból
ismerjük egy Troyes egyházmegyében a hernyók és sáskák
elűzésére alkalmazott szertartás szövegét; a feltétel az volt,



hogy a parasztok fizessék be a tizedet. A fennmaradt
dokumentumokban közösségellenes bűnöket elkövetett
állatok kiátkozásáról (és akasztásáról is) gyakran
olvashatunk. 1531-ben egy francia egyházjogász,
Chassenée De Excommunicatione Animalium Insectorum
című művében védelmébe vette ezt a gyakorlatot.
Kijelentette, hogy a módszer gyakran eredményesnek
bizonyult; említést tett tavakból kiűzött angolnák,
templomokból elrémisztett verebek stb. eseteiről. A hernyók
és más kártevők csak kacagnának, ha világi törvényszék elé
idéznék őket, s ezért keményebben kell őket sújtani: „az
egyházi átoktól sokkal jobban tartanak, mert a
teremtmények félik Istent, aki megalkotta őket”.
Mindenesetre – tette hozzá – a törvényt be kell tartani, és
védőt is ki kell jelölni a vádlottak mellé. Egyes esetekben
kijelöltek ugaron hagyott területeket, hogy a kiűzött
kártevőknek legyen hová távozniuk.
Ám a parasztság leginkább a megváltás valamiféle
reményét várta az egyháztól. Ez volt az ok, amiért a
kereszténység felválthatta a pogány vallásokat; világos és
tiszta képet kínált arról, hogy mi történik a halál után, és
hogyan lehet elérni az örök boldogság állapotát. Ez a
vonzerő minden osztályra hatott; így volt képes a
kereszténység az egész társadalmat egyben tartani. Ám a
kereszténységnek még ez az aspektusa is finoman
megváltozott a századok folyamán, és a mérleg a tehetős
osztályok javára billent – voltaképpen ez lett a
„mechanikus” vallásosság alapeleme. Mint láttuk, eredetileg
a közeles parouszia előjátékának tekintették a keresztelést,
és csak amikor a világ végezete távolodni látszott,
szembesült az egyház fokozatosan a keresztelés s az első
(majd a második, a harmadik és a többi) bűnbánat után
elkövetett vétkek kérdéseivel.



A kemény büntetések kegyetlen középkori gyakorlata
nemcsak hogy hihetővé tette a megváltás gondolatát,
hanem valamiképpen az egész keresztény társadalom is
hitelessé vált tőle. Egy-egy meztelen király vagy püspök
brutális megkorbácsolása az Isten és ember előtti lelki
egyenlőség izgató bizonysága volt. Amikor azonban a vallás
„szakértői” megtalálták a penitencia szigorának enyhítésére
szolgáló mechanizmusokat, tátongó szakadék támadt a
keresztény hit szövetén. Az efféle módokat annál is
könnyebb volt megtalálni, minthogy az egyházjognak épp az
volt a legnagyobb baja, hogy a kereszténység egalitárius
gondoskodása következtében – akárcsak a mai
adójogszabályok – folyamatosan málladozott. Lelki-szellemi
alapokon újjáépítette a hierarchiákat és piramisokat, s a
feltételezett, eljövendő új világba beépítette az anyagi
viszonyokat és kapcsolatokat. Az egyházjogász szüntelen
harcban állt a Halállal, aki előtt mindenki egyenlő, és mindig
le is győzte azt – a pápai kúria legalábbis meg volt elégedve
az eredményekkel.
Először a 7. században fordult elő, hogy emberek
pénzért átvállalták mások bűneiért a penitenciát. A dolog
tilos volt, az egyház eleinte az efféle bűnváltság minden
formáját ellenezte. Az első egérút volt a fizetség nélküli
helyettesítés. Valaki elvégezhette, elvállalhatta egy másik
ember büntetését az iránta való szeretetből – esetleg
félelemből, vagy eljövendő kegyek, kedvezmények
reményében is. Az egyik korai eset volt, amikor egy tehetős
ember 840 segítője jóvoltából három nap alatt teljesített
hétévnyi böjtbüntetést. Amikor pedig a helyettesítő
penitenciát bármely formában is elfogadták, a pénz, a
fizetség megjelenését sem akadályozhatta meg semmiféle
tilalom. Vajon nem volt-e a vezeklés egy formája az
alamizsnálkodás? Ilyenkor – szólt az érvelés – a pénz



Istennek s Isten szolgáinak adatik át, hogy véghezvihessék
az Ő terveit, a fizetség tehát nem kifogásolható. Az egyház
eleinte, mint a gazdagok mennybe jutásának könnyű
módját, ellenezte a vezeklésképpen történő adakozást, ám
hamar megtalálta a megfelelő, igazoló szöveghelyet: „Az
ember életéért váltságdíj a vagyon, ám a szegény nem hall
fenyegetést” (Péld. 13:8); és: „Szerezzetek magatoknak
barátokat a hamis mammonból, hogyha majd elfogy,
befogadjanak benneteket az örök hajlékokba” (Lukács 16:9).
Ez utóbbi mondat különösen hasznos volt; mintha csak
szakmai célok szolgálatára egy lángeszű egyházjogász
fogalmazta volna meg. A bűnbánat és vezeklés rendszere
csakhamar olyan eszközzé alakult, amelynek segítségével a
gazdag vétkesek vagyona egyházi javakká volt
változtatható. Egy korai példa az angolszász Wulfin esete.
Wulfin hét papot gyilkolt meg, majd bűnbánati
zarándoklatképpen Rómába ment, ahol azt a penitenciát
rótták ki rá, hogy tegyen alapítványt, és biztosítson
járadékot hét szerzetesnek, akik örökösen lelkének
üdvösségéért imádkoznak majd. Egy másik, 10. századi eset
Eadwulfé, Edgár király kancellárjáé, aki annyira szerette
kisfiát, hogy éjszakánként maga és felesége közé vette őt.
Egy este a férfi és az asszony is ittasan feküdt le, s reggelre
agyonnyomták vagy megfojtották a gyermeket. Eadwulf
mezítláb akart Rómába zarándokolni, de arra intették, hogy
inkább újíttasson fel egy templomot.
A súlyos bűnök jóvátételeként tehető egyházi
alapítványok gondolata a 10., 11. és 12. század
meghökkentő jellegzetessége volt. Ez magyarázza, hogy
miért alapítottak oly sok apátságot és kolostort a bűnös,
züllött életet élő emberek. A féktelenség és törvényszegés
kora – Angliában például István király uralkodása – tehát
egyúttal számtalan új apátság születésének időszaka volt. A



jelenség a ciszterci rendnek különösképpen hasznára vált.
Egy rablólovag természetesen vállalhatta a fizikai
megpróbáltatások általi vezeklést, a 12. század után
azonban már nemigen értesülünk ilyesmiről; mind
szaporodó formáival és változataival átvette az elsőbbséget
a bűnbánat gazdasági mechanizmusa. 1095-ben II. Orbán
pápa az első keresztes hadjáratot népszerűsítve kijelentette,
hogy a szentföldi hadjáratban való részvétel minden
penitenciát helyettesít, és biztosítja a teljes bűnbocsánatot.
Ez természetesen egy valódi és veszedelmes hadjáratot
jelentett, s a kiváltság, vagyis a bűnbocsánat nagyon is
körül volt bástyázva feltételekkel és rettentő
fenyegetésekkel arra az esetre, ha valaki meghátrál, vagy
éppen ügyeskedik. A 12. században a bűnbocsánat egyetlen
forrása – ritka kivételektől eltekintve – a keresztes hadjárat
volt; a ritka, egyedi kivételeknek azonban (a gazdagoknak,
a jó pozícióban lévőknek vagy a főpapságnak) mindig
sikerült az elvet aláaknázniuk. A 13. század elején III. Ince
kiterjesztette a keresztesek bűnbocsánatát azokra, akik
csupán pénzzel vagy jó tanáccsal segítették a hadjáratokat.
Ötven évvel később IV. Ince már adott teljes bocsánatot
anélkül, hogy az érintettnek a legkisebb köze is lett volna a
keresztes hadjáratokhoz – természetesen csakis különleges
esetekben és körülmények között. A 13. század végén világi
uralkodóknak és hercegeknek már politikai okokból is
biztosítottak teljes bocsánatot, és nem sokkal később már
lehetségessé vált, hogy az ember a halálos ágyán a
gyóntatójától pénzért vásároljon teljes bocsánatot; ez azt
jelentette, hogy az illető – amennyiben teljes gyónás után, a
kegyelem állapotában leheli ki lelkét – haladéktalanul a
Mennyországba jut. Az 1344-es év első hat hónapjában VI.
Kelemen pápa csak Angliában kétszáz embernek adta meg
ezt a kiváltságot – fejenként nem egészen tíz shilling



ellenében. Döntését e szavakkal támasztotta alá: „A
főpapnak boldoggá kell tennie nyájának tagjait.” Az
alapgondolat ekkorra már szolgálta a római
zarándokturizmus fellendítésének céljait is. VIII. Bonifác
teljes bocsánatot ígért minden bűnbánó vétkesnek, aki a
jubileumi, 1300-as évben vagy az az után következő
bármelyik századforduló évében felkeresi Róma szent
apostolainak templomait. VI. Kelemen 1343-ban már
minden ötvenedik évre kiterjesztette ezt a lehetőséget,
megjegyezve: „Krisztus egyetlen csepp vére elegendő volt
ahhoz, hogy megváltsa az egész emberiséget. Az Ő
áldozatának túláradó bősége hatalmas kincs, amelyet nem
lehet egy szalvétába takarni vagy eltemetni; azt használni,
azzal élni kell. És ezt a vagyont Isten rábízta az Ő földi
helytartóira.” A periódust 1389-ben harminchárom, 1470
ben pedig huszonöt évre rövidítették, s a teljes búcsú
elnyerésének lehetőségét körülbelül 1400-tól kezdődően
kiterjesztették számos templomra, illetve bizonyos
különleges alkalmakra, ünnepekre is.
A gát ezen a ponton leomlott, és a bűnbocsánat
megvásárolhatóvá vált jószerivel minden egyházi ünnepen,
egészen csekély összegekért, vagy éppen ingyen,
ajándékba adták az elnézőbb, érzelmesebb beállítottságú
pápák. Egy szemtanú számol be egy 1476-os esetről,
amikor IV. Sixtus egy pillanatnyi ötlettől vezéreltetve minden
gyónásukra teljes búcsút adott Foligno franciskánus
apácáinak. Ezek az esetek természetesen véglegesen és
alapjaiban lerombolták a valóságos, igazi penitencia
gondolatát. A pápa körül tevékenykedő bíborosok maguk is
igényt tartottak erre a kiváltságra, s őszentsége kegyesen
meg is adta nekik. Az új gyakorlat szülte erkölcsi infláció
ekkorra már teljesen hiteltelenné, közmegvetés tárgyává
tette az egész rendszert, és mélyen leértékelte a római



jubileumokat. Jellemző, hogy a gazdagok továbbra is bőkezű
alapítványokat tettek, ekképpen biztosítva, hogy szüntelen
imák és misék mondassanak lelki üdvükért, holott a teljes
búcsú könnyű hozzáférhetősége elkerülhetővé tette volna
az efféle erőfeszítést. Itt is szerepet játszott a gazdag
osztályok magatartása és szemlélete. A búcsú elvesztette
eszmei értékét, amikor hozzáférhetővé vált a szegény
rétegek számára is; az embernek biztosabb útja volt a
megváltás, az üdvözülés felé, ha százak, ezrek helyett
fizetett, vagy abba fektette vagyonát, hogy jámbor
szerzetesek amíg világ a világ, a lelki üdvéért
imádkozzanak. A vallás mechanikus rendszere tehát
belevetítette az örökkévalóságba a múló világ
földhözragadt, materiális elemeit.
Helytelen lenne azonban úgy tekinteni a középkor
évszázadait, mint lassú süllyedést a vallásos élet tisztán
automatikus formái felé. A kereszténység megőrizte a
spontán megnyilvánulás megdöbbentő dinamikáját és
hatalmas erejét; s felbukkanó, virágzó, majd lehanyatló
formái mentén újra és újra megnyilvánult Krisztus teológiai
bölcsessége, amellyel a jövendő lehetséges változásainak
megfelelő számtalan minta lehetőségét alkotta meg. Mindig
létezett azonban bizonyos feszültség a meglévő forma és az
újítások között; ahogyan a papi osztályok igényei és
követelései növekedtek, úgy vált az őket igazoló,
alátámasztó egyházjog egyre diktatórikusabbá és
fölényesebbé, s úgy lett mind nehezebb megőrizni a vallási
impulzust az egyház hivatali rendszerén belül. Az egyház
megpróbálkozott új intézmények létrehozásával, hogy a
vallási tapasztalat számára biztosítsa a levezetés ortodox
lehetőségeit. A hagyományos módszer a szerzetesi élet volt,
a világtól való elvonulás. Láttuk, hogy a bencés rend hogyan
változtatta hatalmas és hatékony társadalmi erővé ezt a



tendenciát, amely végül a középkor gazdasági és kulturális
tartóoszlopa lett; az egyház és a szerzetesség gyakorlatilag
azonosult. A bencés életforma annyira sikeres volt, hogy
magába nyelte a szerzetesség más formáit is, és 1050-re
már az ő regulájuk volt a zsinórmérték, az alapszabály. Ettől
kezdve – összhangban a papság, az írásbeliség és a városok
szaporodásával, valamint a népesség és a társadalmi
komplexitás növekedésével – alakultak ki a szerzetesi élet új
formái is. A ciszterciek – mint láttuk – részben visszatérést
jelentettek a bencés szigorúsághoz, másrészt azonban a
legfejlettebb gazdasági technikákat képviselték és
terjesztették. Nagyjából ugyanebben az időben született
meg a középkori városok falain kívül és azok körül újonnan
kialakult külvárosokban tevékenykedő ágostonos rend;
szerzetesei kicsiny, szerény házakban éltek, s nagyjából
harmadannyiból, mint egy bencés – egy ágostonos
szerzetes létfenntartására elegendő volt évi 3 font, egy
bencésnek minimálisan tízre volt szüksége. Működtettek
ezenfelül városi iskolákat, lepratelepeket, kórházakat és
temetőket is. Gyóntattak, lelkészi szolgálatot teljesítettek,
kereszteltek, és misét mondtak a halottakért. Mindenütt
jelen voltak, jártasak minden egyházi funkcióban, és
létszámuk minden más rendét meghaladta; a 13. századra
már több ágostonos kolostor létezett – noha parányiak –,
mint bármely más rendhez tartozó. A 13. század elején
aztán hirtelen óriási tömegek csatlakoztak a két legnagyobb
szerzetesrendhez – a ferencesekhez és a domonkosokhoz.
Mindkét rend megkövetelte a szegénységi fogadalmat; a
ferencesek kifejezetten csak abból élhettek, amit sikerült
összekoldulniuk. A domonkosok azonban – akárcsak az
ágostonosok – középosztálybeliek voltak (nemegyszer a
felsőbb osztályokhoz tartozók); jó részük írástudó, s fő
feladatuknak azt tekintették, hogy hatékony és ortodox



gondolkodású igehirdetőket képezzenek, akiket aztán
haladéktalanul elküldték azokra a vidékekre, ahol burjánzott
az eretnekség. A ferencesek volt az egyetlen rend, amely
elsősorban az alacsony néposztályokból toborozta tagjait, és
amelyben a világiak (és írástudatlanok) igen sokáig komoly
arányban voltak jelen. A szerzetesek főleg a városokban
éltek; elsősorban Franciaországban, Spanyolországban és
Itáliában, de jelen voltak mindenütt, ahol egyáltalán
léteztek városok. A 14. század elejére a domonkosoknak
600 rendházuk volt 12 000 szerzetessel; a ferenceseknek
1400 házuk és 28 000 szerzetesük.
Ekkorra már nyolc fontosabb szerzetesrend s ezek
tucatnyi változata, altípusa működött, s a legtöbb nők
számára fenntartott szervezettel is rendelkezett. A
társadalom teljes vagyonának mintegy ötöde átfolyt a
kezükön. E mennyiség zöme természetesen visszakerült a
körforgásba. A szerzetes- és apácarendek – jórészt ingyen
számos társadalmi feladatot láttak el, ezenfelül pedig
lehetőséget nyújtottak a jámbor keresztényeknek arra, hogy
a vallási élet csaknem minden területén tevékenykedjenek.
Akár fontos részét is alkothatták volna a kereszténység mint
szilárd, kizárólagos és kötelező vallás erejének s a papság
mint kiváltságos osztály tekintélyének is. A 14. századra
azonban mindebből már szikrányi sem maradt. Éppen
ellenkezőleg. A szerzetesrendek ekkorra már a lehető
legrosszabb fényben tűnnek fel, jelenlétük feszélyező,
kényelmetlen, olykor egyenesen botrányos is. Vajon miért?
A fegyelem elméletileg minden rendházban, még a
„leglazább” helyeken is rendkívül szigorú volt. A munka állt
mindenek felett, a szerzetesek napjai a legaprólékosabb
részletességgel voltak beosztva, és felügyeletben,
ellenőrzésben sem volt hiány. A legtöbb szabály szinte az
elmebetegségig zsarnoki volt. Akadt rendház, ahol a



szerzetesek még teljes magányban sem tehettek olyasmit,
ami bánthatta volna a feltehetően rendkívül kifinomult és
kényes ízlésű angyalok érzékszerveit. Szentviktori Hugó a
novíciusok számára írt szabályzatában megtiltotta a tátott
szájjal való figyelést, a nyelv kidugását vagy az ajkak
nyalogatását munka közben, a gesztikulálást, a
szemöldökök összevonását beszéd közben, a szem
forgatását, a fejmozdulatokat, a haj hátravetését, a ruházat
vasalását, a szükségtelen lábmozdulatokat, a nyak
tekergetését, a grimaszokat és fintorokat, az orr ráncolását
és „az ajkak bármiféle eltorzítását, ami megcsúfolja az
emberi arc illendő kinézetét és a tisztes fegyelmezettséggel
ellenkezik”. Az apácáknál szintén minden mozdulat,
testtartás, minden tevékenység részletesen szabályozva
volt. A szerzeteseket és az apácákat viszonylag apró hibák,
vétségek miatt is megkorbácsolták, legkivált pedig azért, ha
zúgolódtak valamely büntetés miatt. A middlesexi Syon
Brigitta-rendi apácáinak testi fenyítés járt a
legjelentéktelenebb hibáért is, amelyet valamilyen oknál
fogva elfelejtettek bevallani, de utólag kiderült. Öt
korbácsütés volt a norma, „ha azonban a vétség súlyosabb
volt, vagy a vétkes – a vétkesek – a lázadás legkisebb jelét
is mutatták, a fenyítést végzők nem hagyták abba a
csapások kimérését, míg csak a főnökasszony ezt nem
parancsolta meg nekik”. Syonból ismerünk egy, az apácák
és a (külön épületben élő) szerzetesek számára készült
napirendet, amelyből kiderül, hogy a némaság parancsa is
érvényben volt. Ám ahogy az előírások sokasodtak, úgy
szállt el a lélek a kolostorokból – a középkor embere
rendkívül ügyes volt abban, hogy szabályokat erőltetve
magára, végül teljesen megsemmisítse az eredeti célt.
Giraldus Cambrensis 1180 körül megjegyezte, hogy a
canterburyi szerzetesek „bőségesen és hevesen



gesztikulálnak ujjaikkal, kezükkel és karjukkal, a nyílt,
hangos beszédet elkerülve szaporán és sűrűn pusmognak, s
ebben mindannyian a legalávalóbb léhaságot és
szabadosságot tanúsítják”. Úgy vélte: jobb lenne, ha „...
normális, emberi hangon és hangerővel, szerényen és
takarékosan beszélgetnének, mint ez a komolytalan jelekből
és sziszegésekből álló, néma szószátyárság”.
Mindez csak aprócska példa arra a lenézésre és
fölényre, amit a szent dolgokkal való mindennapos
meghittség elkerülhetetlenül megteremt, s amely a vallásos
élet elválaszthatatlan része. A szerzetesség kudarcának
gyökerei azonban sokkal mélyebbre nyúlnak; a pszichikus
összetevők mellett elsősorban gazdaságiak és társadalmiak.
Észak- és Közép-Európában, ahol a Benedek-rendiek a
legerősebbek és a leggazdagabbak voltak, s ahol a
leginkább fontos volt a szerzetesek szerepe, teljesen
beleágyazódtak a birtokviszonyokba is. Az apát a feudális
társadalom pillére volt, és annak is kellett lennie. A
hatalmas apátságok szinte mindig a királyi közlekedési
vonalak mentén helyezkedtek el, és kötelesek voltak
vendégül látni a királyokat és udvartartásukat, később pedig
a parlamentet és a rendeket. Az apátok csaknem mindig a
társadalom magasabb rétegeiből kerültek ki. A 12. századra
már megvoltak a maguk külön háztartásai, személyzeteik és
épületeik – elsősorban a konyhák –, amelyekre támaszkodva
képesek voltak dúsan és látványosan vendégül látni a
gazdagokat. Voltaképpen egy olyasféle intézmény vezetői
voltak, amelyet ma egy luxushotel és egy kulturális központ
keverékének nevezhetnénk. Ez a szerep eredetileg
természetesen nem az ő választásukon vagy döntésükön
múlt. A Benedek-rendi apátságok – elsősorban a királyi
alapításúak – állami célokra való felhasználásának szokása
azonban már az igen korai időkben kialakult. A



megreformált pápaság sem tett lépéseket, hogy
változtasson ezen a rendszeren; éppen ellenkezőleg:
felismerte a haszonszerzés lehetőségét, és – többek közt
arra kényszerítette a megválasztott apátokat, hogy rangjuk
és beosztásuk jóváhagyásáért, megerősítéséért Rómába
utazzanak. Thomas of Welshingham felpanaszolta a
„rettenetes költségeket”, a „dús ajándékokat” és „a
vizsgálatot folytatók tenyerének kötelező megkenését”
vagyis meg kellett vesztegetni azokat a pápai
tisztségviselőket, akik ellenőrizték az apátok okmányait. A
kúria számára kicsikart, kikényszerített ajándékokról számos
részletes feljegyzés maradt fenn. St. Albans új apátja 1302
ben „a pápa Úrnak egy magánkihallgatásért 3000 forintot
(vagy 1250 márkát), nyilvános kihallgatásért 1008 márkát
fizetett... item Corsini által a bullák megszerzéséért és első
írásba foglalásukért 63 tournois-t; Blondino mesternek a
semmisnek nyilvánított levél korrigálásáért 2 forintot; az
írnoknak, másodízben 60 tournois-t; P. mesternek, annak
érdekében, hogy minél hamarabb nyilvántartásba
vétessenek, 4 tournois; három kérelmező levélért 65
tournois; a hivatalnoknak, aki lepecsételte a bullákat 12
forint és 2 tournois...” – és így tovább. A teljes összeg
meghaladta az 1700 fontot. Hét évvel később János apát
meghalt, s utódjának újabb 1000 fontot kellett befizetnie,
ezenfelül pedig – természetesen – a szentszéki adót. St.
Albans idővel egyfajta biztosítási viszonyra lépett Rómával;
évi húsz márkát fizetett, s a 15. században végső
megváltásként egy hatalmas összeget. A Róma által
kicsikart sáp nem akadályozta meg az újonnan
megválasztott apátokat abban, hogy ünnepeltessék
magukat. A késő középkorban a magas rangú papok (és
különösen a püspökök) szokása volt beiktatásuk alkalmával
hét országra szóló ünnepségeket tartani. Canterbury



perjelének 1309-es beiktatásakor hatezer vendég volt jelen,
és elfogyasztottak 53 quarter (kb. 15 hektoliter) lisztet, 58
quarter malátát, 11 hordó szőlőt, 36 ökröt, 100 disznót, 200
malacot, 200 bárányt, 1000 libát, 793 kappant, tyúkot és
jércét, 24 hattyút, 600 nyulat, 16 disznósajtot, 9600 tojást
stb., mindez pedig 287 fontba került.
A 12. századtól az apátokat számos támadás érte,
amiért úgy éltek, mint a nagy és gazdag földesurak. A
kritika legfőbb célpontjai a vadászatok voltak, minthogy ez a
tevékenység a legfelsőbb osztályok egyfajta
státusszimbólumának számított. A negyedik lateráni
zsinaton hozott 15. kánonban III. Ince kijelentette: „A
papság egészének megtiltjuk a vadászatot, ennélfogva pap
nem tarthat vadászebeket és sólymokat sem.” Ez a
rendelkezés, akárhányszor nyert is megerősítést,
teljességgel hatástalan maradt. Az apátok azzal érveltek,
hogy ha megvendégelni és szórakoztatni tartoznak a
hatalmasokat, vadászatokat is kell tartaniuk. William Clown,
Leicester ágostonos apátja III. Edward kedves
vadászcimborája (és Chaucer vadászatokat kedvelő
szerzetesfigurájának modellje) volt; Edward évente egy
alkalommal meglátogatta őt a mai Quorn járás területén,
ahol az apát nagyszerű agárfalkát tartott. A kritikus
megjegyzésekre Clown azzal válaszolt: azért van szüksége a
falkára, hogy megtarthassa a hatalmasokkal a jó viszonyt. A
westminsteri Littlington apát szintén tartott agarakat, és
1368-ban egy sólyom viaszszobrát ajánlotta fel az oltáron
legkiválóbb, kedvenc sólyma gyógyulásáért. A rendházakat
látogató püspökök nem sokat tettek azért, hogy
felszámolják e helytelen szokást, sőt: a vadászatra
különösen alkalmas vidékeken járva maguk sem
mulasztották el megragadni a kínálkozó alkalmakat. Egyes
püspökök és apátok ugyanakkor lelkiismeretesen



tartózkodtak a vadászattól, és gyakorlatilag mindannyian
lévén a birtokos osztályok tagjai – teljes szigorral betartották
a társadalmi rendszer lényegében gyökerező vadászati
törvényeket. 1376-ban például megesett, hogy Durham
püspöke, Thomas Hatfield, barátja, Sir Philip Neville
kedvéért megparancsolta az egyházmegyéjéhez tartozó
papoknak: mondják el a kiközösítés igéit azok fejére, akik
ellopták Sir Philip kedvenc sólymát; két esztendővel később
pedig maga közösítette ki „a Gonosz ama ismeretlen
gyermekeit”, akik „örökkévaló lelküknek vesztére...
weardale-i erdőnkből lopva és titkon eltulajdonítottak
bizonyos, közönséges nyelven Merlin-sólymoknak nevezett
madarakat”. Ugyan, ki szerezhetett érvényt a törvényeknek,
ha a püspökök sem?
A bencés apátságok a 13. századra gyakorlatilag nem
voltak többé szellemi intézmények, sokkal inkább
szinekúratestületek, elsősorban a felső osztályok tagjainak.
Az apát jövedelme és költségei felemészthették a teljes
bevétel felét, olykor pedig még sokkal többet is – St. Gallen
1275-ös 1042 márkányi bevételéből például kereken 900-at.
Az új javadalmak mennyisége erősen csökkent a 12. század
során. Az apátságok jószerivel elveszítették úttörő
gazdasági szerepüket, s a bevételeik nem sokasodtak
tovább. Ezzel függ össze a szerzetesek számának
csökkenése is. A canterburyi Christ Churchnek 1120-ban
120, 1207-re kevesebb, mint 80 szerzetese volt. A nagy
németországi apátságok hanyatlása még nagyobb arányú
volt. Fuldában a 10. században 200, a 13–14.-ben
mindössze 20-30 szerzetes működött; St. Gallenben és
Reichenauban ugyanez idő alatt a száz körüli létszám tízre
vagy még annyira sem – fogyatkozott. Végül XII. Benedek
már azt panaszolta, hogy „senkit nem fogadnak
szerzetessé, hacsak mind anyai, mind pedig atyai ágról nem



nemesi származású” – az ilyen jelentkezők természetesen
komoly „hozománnyal” is rendelkeztek. Egy-egy „jó” bencés
kolostorban helyet kapni nem volt könnyű dolog; a nemesi
származáson kívül kapcsolatok is kellettek hozzá, valamint
elegendő pénz és megfelelő protekció. A késő középkorban
már fehér holló volt a dolgozó osztályokból származó
bencés, és a középosztályokból való sem túl gyakori. A
létszámot szándékosan tartották alacsonyan. A 12. század
elején Canterbury mellett legalább három további bencés
rendházban élt száznál több szerzetes; 1500 körül
Canterbury 70 fővel még mindig a legnagyobbnak
számított, az utána következő hat nagy rendházban 60
körüli számú, háromban pedig ötvennél is kevesebb
szerzetes élt; Eveshamben pedig, ahol 1086-ban 67-en
éltek, 1416-ban már csak 38-an, és 33-an a szerzetesrendek
feloszlatásakor.
Ezek a szerzetesek saját szobával, hivatalos
munkájukhoz szükséges helyiségekkel rendelkeztek, és
voltak természetesen szolgáik is. Úgy éltek, mint valamiféle
egyetemi professzorok vagy tehetős földbirtokosok. Fizikai
munkát nem végeztek, és a 13. századra már egyre
terhesebbnek találták a kötelező jámbor tevékenységeket is.
Kevés volt a szerzetes, és e kevésnek számtalan világi
feladatot kellett ellátnia. Az olykor nagyon is erőteljes
reformpróbálkozások sorra zátonyra futottak, mert a
mostanra már gyökeresen megváltozott bencés apátságok
társadalmi, gazdasági s ekképpen szellemi értelemben sem
voltak azonosak azzal, amik voltak valaha. A szerzetesség
tulajdonában lévő vagyon XII. Benedek által 1338-ban
elvégeztetett felmérésének részeként fennmaradt egy teljes
leltár a Mount St. Michael-apátságból. A szerzetesek ekkorra
már kihátráltak a központosított uradalmi gazdálkodásból,
és – mint egyfajta „bérlők” – csupán irányították a



termelést. Sok dolguk lehetett, de elveszítették valódi
szerepüket. Kilencven szerzetes közül ötven – általában
kettesével járva – felügyelte a huszonkét apátsági birtokot;
úgy éltek, mint nőtlen vidéki nemesek, noha viszonylag
kevés pénzből – járandóságuk évi 40 fontra rúgott. Az
apátság teljes bevétele – évi mintegy 9000 font – a főépület
pompájára és a vendéglátásra ment, 1700 font élelmiszerre,
500 font ruhákra, 460 font az épület fenntartására, 500
adókra, 300 pereskedésekre, 120 pedig tüzelőre. A
legnagyobb, 2200 fontos önálló tétel volt a bor.
A bencés eszme ekkorra már szinte teljesen feledésbe
merült. A szerzeteseknek külön szobájuk volt, a
hálótermeket felszabdalták. Étkezésekkor is szobáikban
maradtak, ahová a konyhából az apátság szolgái szállították
és tálalták fel az ennivalót. Szórakoztak, mulattak. Fizetésük
volt. A böjt és a hallgatás kötelezettsége gyakorlatilag
feledésbe merült. Az ünnepnapokat az apátság vidéki
házaiban vagy barátaikkal, családjukkal töltötték. A
legtöbbjük minden kezdeményezőkészség és ambíció
nélküli, magas származású parazita volt. Szinte lehetetlen
volt bármiféle, hatékony és eredményes reform. Ahogy XII.
Benedek megjegyezte: „nagy hatalmú rokonaik miatt
képtelenség visszatartani ezeket a szerzeteseket a
törvénytelen cselekedetektől, vagy arra kényszeríteni őket,
hogy tartsák be a rend szabályait”. Néhány igen elszánt
ember azért megpróbálkozott vele. 1421-ben V. Henrik azt
javasolta, hogy tiltsák meg a szerzeteseknek a külön
háztartás vezetését, minden hivalkodó külsőség, tarka vagy
túlságosan drága ruha viselését, a hosszú ünnepléseket, a
húsevést és mindenfajta ínyencség élvezetét, a külön
étkező- és hálószobák használatát és az asszonyokkal való
bármiféle kapcsolatot. Szigorú határok közé kívánta
szorítani ezenkívül a rokonok és barátok meglátogatását s a



nekik juttatható pénzajándékokat is. Elképzeléseiből semmi
sem teljesült. A püspököknek nem volt elegendő erejük és
hatalmuk ilyen gyökeres változások kikényszerítéséhez, és
attól is tartottak, hogy költséges pereskedésbe
sodródhatnak. Az apátok már rég nem rendelkeztek a belső
reformok megvalósításához szükséges tekintéllyel.
Sokatmondó a Thorntonban, 1440-ben, a reformista lincolni
püspök, Williams Alnwick vizitációját követően történt eset:
„A káptalanban vitát tartottak arról, hogy egyes hibákat,
vétségeket orvosolni kell... amikor azonban egyesek
felpanaszoltak bizonyos dolgokat, mások azonnal a
leghevesebb szavakkal rontottak nekik, az apát pedig kezét
összecsapva így kiáltott: »Jaj nekem! Mit tegyek? Végem
van!!!« – és ha erővel vissza nem tartják, úgy rohant volna
ki a káptalanházból, mint egy tébolyodott.”
Az apácazárdákban bizonyos értelemben még
komolyabb problémák merültek fel. Nem egy zárda igen
szigorú regulával rendelkezett. A leglazább,
legengedékenyebb helyek voltak a leginkább előkelők. A
felsőbb társadalmi osztályokból származó özvegyek és
szüzek a legkülönbözőbb – nem vallási – okokból kerültek
ide, és nem fért a fejükbe, miért kellene a megszokott
kényelmet és fényűzést nélkülözniük. A gyakorlatban nem is
lehetett akadályokat gördíteni az anyagi körülményeik által
lehetővé tett életmód megvalósítása elé; ennél is
kényelmetlenebb volt azonban a magas születésű
apácáknak az a szokása, hogy egyszerűen otthagyják a
szerzetet. Az angol püspökök több mint kétszáz éven át
próbálták – hiába – megakadályozni, hogy az apácák
elhagyják a kolostorokat; még akkor is ezzel próbálkoztak,
amikor VIII. Henrik az egésznek véget vetett. A közösségben
élő, előkelő származású és unatkozó nők szüzességi
fogadalma lassan különcséggé vált, és megtartását



semmiképpen nem lehetett ellenőrizni, vagy akár
elősegíteni sem. Bizonyos elkeseredettség érezhető ki egy
levélből, amelyet William of Wykeham írt Romsey
apátnőjének 1387-ben: „...a legszigorúbban megtiltjuk
Önnek és másoknak is... hogy mostantól fogva bármikor
madarakat, ebeket, nyulakat vagy másféle léha és
komolytalan dolgokat merészeljenek a templomba vinni;
olyanokat, amelyek a fegyelmezetlenséget mozdítják és
segítik elő... Az Önök kolostorának területén tartott
vadászebek és egyéb kutyák miatt az alamizsna, amelynek
a szegényekhez kellene jutnia, felemésztetik, a templomok
és kolostorok pedig... gyűlöletes módon
megszentségteleníttetnek; rút hangjuk gyakran megzavarja
az istentiszteleteket... határozottan megparancsoljuk és
elrendeljük, Apátnő, hogy az ebeket távolítsa el.”
Az apácák azonban gyakran dacoltak a püspökökkel,
még ha azokat támogatták is a világi hatóságok. Amikor
Lincoln egyik püspöke egyházmegyéjének egyik
apácakolostorának átadott egy pápai büntetőbullát, az egyik
apáca utánaszaladt a kapuig, a fejéhez vágta a
dokumentumot, és azt kiabálta, hogy soha nem fogják
betartani. Johann Busch, a nagy ágostonos reformátor, aki a
15. század derekán azt a megbízást kapta a baseli zsinattól,
hogy térítse jobb belátásra az engedetlen apácákat és
szerzeteseket, érzékletesen írja le a Hannover közelében
fekvő Wennigsen apácáival való összecsapást. Azt állítja,
hogy a kolostor lakói – a jelek szerint Minden püspökének
hallgatólagos beleegyezésével – megtagadták a
szegénységet, a szüzességet és az engedelmességet.
Amikor helyi fegyveres tisztviselők kíséretében felkereste
őket, és felolvasta nekik a vádakat, „az apácák azonnal és
egy emberként levetették magukat a kórus padozatára,
kereszt alakban kinyújtva lábukat és karjaikat, és



torkukszakadtából végigénekelték az Media vita in morte
sumus kezdetű antifónát”. A temetési szertartás részét
képező ének előadásának az volt a célja, hogy halált
idézzen a behatolókra. Buschnak fizikai erőszakot kellett
alkalmaznia, hogy jobb belátásra térítse az apácákat. Az
egyházmegye huszonnégy kolostora közül hétben került sor
hasonló konfliktusokra.
A középkor derekán kialakult újfajta vallási intézmények
közül kevés olyan volt, amelyik valóban javította az
erkölcsöket, és növelte a kereszténység általános
színvonalát. A ciszterciek a 13. század végére felhagytak
úttörő mezőgazdasági tevékenységükkel. Számuk
megfogyatkozott, s a megmaradtak immár elsősorban
ügyintézők voltak, jószágigazgatók és bérbeszedők. A
jómódú szerzetesrend tagjainak életébe oly könnyen és
érthetően beszivárgó elpuhultság és fényűzés
kirekesztésére felállított korlátok apránként leomlottak.
Először csak a betegek kaphattak bort, aztán különleges
ünnepnapokon már minden szerzetes, később már minden
vasárnap engedélyezték a borfogyasztást, majd kedden és
pénteken is, végül pedig mindennap; az adag pedig
fokozatosan napi egy pintre (0,57 liter) növekedett. A
ciszterciek arisztokratikusabbak voltak még a bencéseknél
is. A városi középosztály nem kedvelte különösebben az
efféle „vidéki” rendeket, s később már gyanakvással nézték
a városiakat is. A ferencesek – legalábbis elméletileg
ragaszkodtak szegénységi fogadalmuk megtartásához.
Soraik közül azonban lassan kivesztek a laikusok. 1239-ben
Illés testvért, a rend első generálisát leváltották, és azzal
vádolták, hogy laikusokat emelt hatalmi pozíciókba; három
évvel később pedig új alkotmányt fogadtak el, amely által a
rend a klerikalizmus védbástyája lett. A domonkosok
felvállalták az egyház eretnekellenes gépezetének



működtetését, elsősorban az inkvizíciót. Megszállták az
egyetemeket is, amelyek a 13. században a kolostorokat
felváltva váltak a nyugati kultúra központjaivá. A ferencesek
követték példájukat. A két rend hamarosan elkeseredett
küzdelembe bonyolódott az egyetemek fölötti uralomért;
Párizsban és Oxfordban közülük került ki az iskolák személyi
állományának 15 százaléka. Az ügyvédek és gazdasági
szakemberek gyakorlótereiből a teológia és filozófia
központjaivá változtatták az egyetemeket. Mindkét rend
képes és kész volt arra, hogy anyagilag fedezze és
támogassa értelmes és rátermett tagjainak egyetemi
pályafutását. Számos tudós jobbnak látta, ha hátat fordít az
egyházi javadalmakért folyó tülekedésnek, és a
szerzetesekhez csatlakozik – például Roger Bacon és a
teológus Alexander of Hales. A 13. és a 14. században az
egyetemeken felbukkanó óriások mind szerzetesek voltak:
Albertus Magnus, Aquinói Tamás és Eckhart mester a
domonkosok, Bonaventura, Duns Scotus és William Ockham
a ferencesek közül. Ami az alapítók eredeti célját illeti,
mindennek nem volt különösebb jelentősége, ám rendkívül
sok pénzbe került. Ennek következménye lehet, hogy nagy
ravaszdik hírébe kerültek mindkét rend tagjai, főként a
ferencesek. Azt gondolták a szerzetesekről, hogy a
végrendeletek és hagyatékok dolgában meglehetősen
gátlástalanok, és maguk közé csábítják a gazdag emberek
gyanútlan és naiv fiúgyermekeit. Azt is mondhatnánk, hogy
a késő középkori emberek renyhe semmittevőknek vagy
veszedelmes szélhámosoknak tartották a szerzeteseket.
Voltak természetesen kivételek is; a Brigitta-rendi
apácák például megőrizték tekintélyüket. Az egyik
legszigorúbb rendet, a karthauziakat sem érte
szemrehányás lazaságért, engedékenységért. Jellemző,
hogy egyedül ezek a rendek állhattak ellen a feloszlatásra



irányuló nyomásnak a reformáció idején. A többiek – olykor
még hálásan is – belenyugodtak a történésekbe,
életjáradékért és szabadságért. Az az igazság, hogy a
szerzetespapság nagyon is túlnépesedett, s ezen már csak a
legradikálisabb reformokkal lehetett segíteni. Túlságosan
sok férfi és asszony tett – nem lelki okokból – fogadalmat
anélkül, hogy tisztában lett volna annak következményeivel.
A fogadalmakat pedig igen nehéz volt semmissé tenni,
hacsak az ember igen magas kapcsolatokkal vagy komoly
vagyonnal nem rendelkezett. A késő középkor papságának
igen nagy része tehát afféle „vonakodó szent” volt, s
legfőbb gondjuk volt, hogy életüket olyan könnyűvé és
kellemessé tegyék, amilyenné csak lehet. Meggyőződésük
ellenére nem lehet jámborrá és kegyessé reformálni az
embereket. Az önkéntesség tényezője nélkül az egész
szerzetesi mozgalom csakis a kereszténység kínos terhévé
válhatott. Túl sok rendház létezett, némelyik túlságosan
gazdag, vagy éppen túlságosan szegény. Bármiféle
racionalizálás rendkívüli jogi képességeket és bírósági
bravúrokat igényelt volna; erőszak alkalmazása nélkül
egyedül a pápaság oldhatta meg a helyzetet. A pápáknak a
14. században fel kellett volna oszlatniuk a fontosabb
szerzetesrendeket, és új célok érdekében átcsoportosítaniuk
erőforrásaikat. Ehelyett inkább megfejték őket – a kísértés
sosem volt kicsiny. Az utat mindenesetre megmutatták. A
pápaság a 14. század elején a francia korona nyomására
feloszlatta a templomosok rendjét. A lecke nem maradt
hatástalan. A százéves háború alatt az angol korona
hazafias érzelmektől vezéreltetve – lecsapott az
úgynevezett idegen szerzetházakra, a francia apátságok
angliai alapításaira. Megszülettek a törvényes eszközök is
arra a célra, hogy egyházi alapítású csoportokat fel lehessen
oszlatni, és létrehozni helyettük újakat, ígéretesebbeket.



Wolsey bíboros például szakértője volt az ilyen egyházjogi
műveleteknek, s az egyik, általa alkalmazott jogász Thomas
Cromwell volt, aki – bár sokkal nagyobb arányokban
hasonló szolgálatokat tett VIII. Henriknek is. A reformáció
idején tehát a szerzetesrendek feloszlatása követte a már
korábban kialakult és megszilárdult egyházi eljárásokat,
amelyeket később, a 18. században a katolikus uralkodók is
alkalmaztak – például Ausztriában. A szerzetesrendek és
azok városi formái rendkívül jelentősek voltak a 6.-tól
egészen a 12. századig, ám nem nyerték vissza eredeti, friss
szellemiségüket a radikális reformokig (amelyeket egyes
katolikus országok a 19. századig késleltettek), s
tevékenységük ekkor is – minthogy parányi kisebbségi
mozgalomként működtek egy konzervatív keresztény
közösségben – csak jóval szerényebb mértékben
érvényesülhetett. Mint a nyugati társadalom és gazdaság
jelentős szereplői, virágzásuk ugyanúgy egy bizonyos
korhoz kapcsolódott, mint – mondjuk – a sodronying vagy az
uradalmi gazdálkodás.
A történész számára az a leginkább meglepő, hogy sem
a keleti, sem a nyugati kereszténység nem hozott létre
misszionárius szerzetesrendeket. Az oly sokféle formában
jelentkező keresztény lelkesedés és odaadás intézményesen
egészen a 16. századig nem talált ilyen irányokat. A
kereszténység univerzalista vallás maradt, térítő energiái
azonban az egész középkorban a legkülönbözőbb erőszakos
formákban nyertek kifejeződést. A keresztes hadjáratok nem
missziós vállalkozások, hanem hódító és primitív
gyarmatosító kísérletek, s az általuk létrehozott, sajátosan
keresztény intézmény – a három lovagrend – kifejezetten
katonai jellegű volt.
Ez az erőszakra tevődött hangsúly különösen
érzékelhető volt Nyugaton. A keleti kereszténység inkább



követte Szent Bazil tanítását, amely szégyenletesnek
minősítette a háborúskodást. Ez volt egyébként az eredeti
keresztény szemlélet és hagyomány; a korai keresztények
szemében visszatetsző dolog volt az erőszak, és ellenállás
helyett inkább választották a halált. A Krisztust magyarázó
Pál még csak meg se próbált erő alkalmazására jogosító
gondolatmenetet konstruálni. Megint csak Szent Ágoston
volt az, aki a nyugati kereszténységet ebbe a végzetes
irányba fordította, térítette el. Mint mindig, mélységes
pesszimizmusában csak azzal törődött, hogy olyannak
tekintse a társadalmat, amilyen, és keresztény igyekezettel
próbálja csökkenteni, orvosolni bűneit. Az emberek
háborúskodnak, mindig is ezt tették; a háborúskodásnak
tehát helye van az erkölcsteológusok által meghatározandó
keresztény magatartásminták között. Ágoston nézete szerint
háborúnak mindig is lennie kell, feltéve, hogy abban Isten
akarata és parancsolata teljesül. A dolog ilyetén
megfogalmazása kétszeresen is veszedelmes volt. Nemcsak
lehetségesnek tekintette az „igazságos” háborút – a
kifejezés közhellyé vált a keresztény erkölcsteológiában –,
hanem hiteltelenné tette a pacifistát, akinek az egyházi
tekintélyek által igazságosnak minősített háborúval
szembeni elutasító magatartását az isteni parancsolat
megtagadásává sikerült torzítani. Abban, hogy ma börtönbe
vetik a háború ellen lelkiismereti okokból tiltakozókat, a
keresztény dogma szemlélete érvényesül. Ugyanez a
helyzet a két keresztény államalakulattal is, amely egymás
ellen viselt „igazságos” háborút. Az ágostoni tanításban
azonban még ennél is kártékonyabb volt a logikai kapcsolat,
amely létrejött az „isteni parancsra vívott háború”
gondolata és a pogányok megtérítése, illetve az eretnekek
megsemmisítése – a „kényszeres bejőni mindenkit, hogy
megteljék az én házam” szindróma – között. Az erőszak



nemcsak létjogot nyert, de különösen dicséretes erénnyé
lényegült, ha azokkal szemben alkalmazták, akik másféle
hitet vallottak – vagy semmilyet.
A sötét középkor egyháza csupán továbbfejlesztette
Ágoston tanításait. IV. Leó kijelentette, hogy mennyei
jutalmat nyer, aki az egyház védelmében vívott csatában
leli halálát; VIII. János egyenesen úgy vélte, hogy az ilyen
harcok elesettjei a mártírokkal egyenrangúak. I. Miklós
hozzátette, hogy a kiközösítettek vagy egyéb egyházi
fenyítéssel sújtottak is fegyvert ragadhatnak, ha a
hitetlenek ellen szállnak harcba. Igaz, létezett pacifista
irányzat is az egyházon belül, ám – paradox módon – ezt is
sikerült a megszentelt erőszak gondolatának medrébe
irányítani. A főmotívum az volt, hogy versengő uraik
értelmetlen brutalitásától meg kell védelmezni az ártatlan
parasztokat. Aquitania püspökei 898-as találkozójukon
kijelentették, hogy az egyháznak kötelessége a szegény nép
bántatlanságát biztosítani. 1000-ben Vilmos, Guienne
hercege Poitiers-ban békezsinatot rendezett, és
kiközösítéssel fenyegetett mindenkit, aki a vitákat fegyveres
erővel kívánná megoldani. A földbirtokosok esküket tettek a
nyilvános gyűléseken, a papság és a gyülekezet pedig „bé
ke! bé-ke! béke!” kiáltásokkal kísérte az eseményeket.
Békeszövetségeket szerveztek, és minden tizenöt évnél
idősebb férfinak esküvel kellett fogadnia, hogy fegyvert fog
azok ellen, akik a békét megszegik. A paraszti csőcselék
azonban úgy értelmezte a békehadjáratot, mint felhívást a
kastélyok lerombolására, s az egyik ilyen hőstett után
mindannyiukat lemészárolták; velük együtt hétszáz papot is.
Az egyház a 11. században megpróbálta életben tartani a
békemozgalmat, ám a pápák hamarosan engedtek a
kísértésnek, hogy fel- és kihasználják a nyugati társadalom



mindenfajta hitetlenséggel szemben engesztelhetetlenséget
tanúsító erőt.
A hitetlenek tömeges lemészárlásának katolikus
keresztény eszméje aligha lehetett összeegyeztethető a
Szentírás szavaival, s ugyanígy nem volt gyakorlati értelme
sem. Az iszlám sikere lényegében éppen abból következett,
hogy a keresztény teológusok nem tudták megválaszolni a
Szentháromság, illetve Krisztus természetének kérdéseit. Az
arab területeken megjelent a kereszténység, de általában
monofizita formában, és a monofizitizmussal a 6–7.
században sem a keleti, sem a nyugati katolicizmus nem
találta meg a kompromisszumot. A szárazság űzte arabok
terjeszkedésük során szinte bizonyosan alkalmaztak
erőszakot. A monofizita Mohamed egyesítette a teológiai és
gazdasági kérdéseket, hogy kialakítson egy monofizita
vallási formát, amely egyszerű, „eretnekbiztos”, és magába
foglalja a kard doktrínáját, eleget téve az arabok gyakorlati
szükségleteinek. Az új vallás komoly vonzerőt gyakorolt a
keresztény közösség jó részére is. Az iszlám első, 636-ban, a
Jarmúk folyónál kivívott győzelme azért volt lehetséges,
mert az ellenséges, keresztény arabok közül tizenkétezren
álltak át. A keresztény monofiziták – a koptok, a jakobiták
stb. – szinte mindig jobban kedvelték a muszlimokat, mint a
katolikusokat. Öt évszázaddal az iszlám hódítás után
Antiochia jakobita pátriárkája, Szíriai Mihály hűen
közvetítette népének hagyományát, amikor ezt írta: „A
Bosszú Istene, aki egyedül Mindenható... feltámasztotta
Nyugaton Iszmáil gyermekeit, hogy a rómaiaktól
megszabadítson bennünket általuk.” Egy nesztoriánus
krónikás pedig: „A keresztények szíve ujjong az arabok
uralkodásának örömétől... Isten erősítse és virágoztassa
hatalmukat.” A monofizita muszlimok és a monofizita
keresztények teológiai értelemben soha nem jutottak



egyezségre, de – a zsidóktól eltérően – sem faji, sem
kulturális értelemben nem különültek el. A vallási séma
megkövesedett: az arab muszlimok elfogadták, tolerálták a
Könyv minden gyermekét, de nem engedték terjeszkedni
riválisaikat. A keresztények csak Alexandriában és néhány
szíriai városban voltak többségben. Általában jobban
kedvelték az arab-muszlim, mint a görög-keresztény
uralmat, habár voltak nehéz, üldöztetéses időszakok is – a
muszlim uralom alatt mindenesetre soha, egyetlenegyszer
sem követelték a „felszabadítást”.
Három tényező együttesen okozta a keresztes
hadjáratokat. Az első volt a muszlimok elleni kisebb, szent
háborúk kialakulása a spanyol területeken. 1063-ban egy
muszlim gyilkos megölte I. Ramirót, Aragónia királyát, és II.
Sándor bűnbocsánatot ígért mindenkinek, aki a kereszt
jegyében harcol a bosszúért. A gondolatot 1073-ban VII.
Gergely fejlesztette tovább, amikor segített nemzetközi
hadat toborozni a spanyol hadjáratokhoz, és egyházjogi
garanciát adott arra, hogy minden keresztény lovag
megtarthatja a földet, amelyet meghódított – feltéve, hogy
elismeri Szent Péter trónusának fennhatóságát a hispán
királyság fölött. A pápaság terjeszkedési politikája és a
gyarmatosítók területéhsége tehát erőteljes politikai és
gazdasági motívumokat szolgált. Másodikként ott volt a 800
körül keletkezett frank hagyomány, amely szerint a Karoling
uralkodóknak joguk és kötelességük volt védelmezni
Jeruzsálem szent helyeit és az azokat felkereső nyugati
zarándokokat. Ezt elismerték a muszlim kalifák is, akik a 11.
század végéig sokkal inkább kívánták a frank, mint a jóval
veszedelmesebbnek ítélt bizánci befolyást, beavatkozást. A
10. századtól mind gyakrabban és mind nagyobb számban
érkeztek a nyugati zarándokok. A szervezésben komoly
szerepük volt a bencéseknek, akik az érkezők befogadására



apátságokat hoztak létre az útvonal mentén. Három, jól
kitaposott útvonal haladt a Balkánon és Ázsián keresztül,
ezeken kívül pedig rendelkezésre állt a jóval költségesebb
tengeri út, magában Jeruzsálemben pedig az igényes
vendéglátó kolostorok. A nagy hatalmú uraknak a
muszlimok megengedték, hogy fegyveres kísérettel
járjanak; ezekhez aztán csatlakoztak a kisebb, védtelen
csoportok, így a nyugati keresztények jókora, fegyveres
csoportokban közlekedtek – 1064 és 1066 között például
egy hétezer – jórészt fegyveres – német alkotta csapat
kereste fel Jeruzsálemet. Tulajdonképpen nem is volt túl sok
különbség a nagyobb zarándoklatok és a keresztes
hadjáratok között.
A keresztes hadjáratok valódi oka azonban a 11. század
végén az a – majdnem tudattalan – elhatározás volt, hogy
összekapcsolják a hitétlenektől való területszerzés spanyol
eszméjét és a tömeges, fegyveres szentföldi zarándoklatok
gyakorlatát. Mindez pedig a harmadik tényezőből
következett: a nyugati népesség a 11–12. században
hallatlan mértékben megnövekedett, égető szükség volt
tehát újabbb és újabb területekre is. Az egyik megoldás a
ciszterciek úttörő mezőgazdasági tevékenysége a
határvidékeken, a másik pedig a hódítás, az európai
gyarmatosítók kiáramlásának első nagy hulláma volt. A
dolog voltaképpen a keresztény kozmológiában gyökerezett.
A mindent körülölelő óceán ptolemaioszi elképzelését
elfogadták az egyházatyák, és Sevillai Szent Izidor
enciklopédiájában összehangolta a Szentírással is. A három
földrész a vízözön után Noé fiainak birtoka lett – Sém a
zsidókat, Jáfet a pogányokat, Hám pedig az afrikaiakat, a
feketéket képviseli. Alcuin Genezis-kommentárja szerint:
„Hogyan osztatott fel a világ Noé fiai és unokái között? Úgy
tartják, hogy Sém Ázsiát, Hám Afrikát, Jáfet pedig Európát



kapta meg.” A szöveg ezután azt bizonygatja, hogy Jáfet
Európának nevénél és természeténél fogva, Isten rendelése
szerint terjeszkednie kell. Alcuin idejében, a 9. század elején
találkozunk először a „kereszténység” kifejezéssel,
amennyiben a szó egy Európával azonos kiterjedésű entitást
jelöl, amelynek azonban sajátos jogai és kiváltságai vannak,
ideértve a terjeszkedést. Olyan kifejezéseket használtak,
mint „a kereszténység megvédelmezése a szaracénoktól”
(9. század), a 11. században VII. Gergely „a kereszténység
határvidékeiről” beszél, az egyházat pedig „az egész
keresztény világ királynőjének” nevezi.
A gondolat, hogy Európa keresztény egység, amelynek
bizonyos sajátos, természetében gyökerező és hitéből
következő jogai vannak a világ többi részével szemben, és
kötelessége, hogy terjessze ezt a hitet, tökéletesen
összeillett azzal a szükséglettel, hogy valamiképpen
levezessék az erőszakosságot és ritkítsák a
népességfelesleget. A híres clermont-i szentbeszéd,
amelyben II. Orbán pápa 1095-ben meghirdette az első
keresztes hadjáratot, számos egymásnak ellentmondó
változatban maradt ránk. A Malmesburyi Vilmos-féle
változat például nem tekinthető a tényleges orbáni
szövegnek, inkább az az alaphangulat fejeződik ki benne,
amelyben a keresztes mozgalom megszületett. Találunk
benne néhány megdöbbentő mondatot, az európai
terjeszkedés és gyarmatosító törekvések előérzetét:
„Eltűrheti-e bárki is, hogy mi (európaiak) még csak nem is
egyenlően osztozunk a muszlimokkal a lakott föld területén?
Ők otthonukká tették Ázsiát, amely a világnak
egyharmada... Vagy kétszáz éve erőszakkal megszerezték a
világ másik részét, Afrikát. Marad Európa, a harmadik
kontinens. És annak is milyen kicsiny részét lakjuk mi,
keresztények.” Természetesen – teszi hozzá – „bizonyos



értelemben a keresztény ember számára az egész földi világ
csak száműzetés”, egy más megközelítésben azonban „az
egész világ az otthona”. Majd levonja a következtetést: ezen
a földön (a lakott Európára utal) „alig jut táplálék a
lakosságnak. Ez az oka annak, hogy felélitek kincseit, és
szüntelen egymás között háborúskodtok.”
A keresztes hadjáratok tehát valamiképpen félúton
voltak a 4–5. század törzsi népvándorlásai és a nincstelenek
19. századi transzatlanti kiáramlása között. Anna Komnéné
szerint a bizánci udvar riadtan vette tudomásul, hogy „...az
egész Nyugat és minden barbár törzsek az Adrián túli
vidéktől egészen Herkules Oszlopaiig egyetlen tömegben
áramlanak át Európán Ázsia felé, magukkal hozva
családjaikat is.” Ez persze nem volt igaz. A számok azonban
mindenképpen nagyok voltak, különösen a keresztes
hadjáratok első két nemzedékének idején. Remete Péter
húszezres tömeget, asszonyokat és gyermekeket vezetett a
Szentföldre, feltehető, hogy a családok jó része magával vitt
mindent, amit ezen a földön birtokolt. Túlnyomó többségük
igen szegény volt, képtelenek voltak földet, haszonbérletet
vagy bármiféle munkát szerezni az általános és tartós
munkaerő-felesleg idején – az volt a szándékuk, hogy
letelepszenek. Ugyanígy gondolták a legelszántabb lovagok
is. Legtöbbjüknek se földje, se pénze nem volt. Bouillon
Gottfried, Alsó-Lotaringia hercege, aki az első keresztes
hadjárat vezéralakja lett, egyenesen Nagy Károlytól
származtatta magát, de hercegségét nem hűbérbirtoknak,
hanem tisztségnek tartotta, s a rangfosztás lebegett a feje
felett – ezért indult a Szentföld felé. Toulouse-i Raymond
kivételével a Szentföldön letelepült mindegyik keresztes
szegény ember volt; a gazdagok, mint Blois-i István vagy
Flandria és Boulogne grófjai, visszatértek Európába, amilyen
hamar csak – a tisztesség megőrzésével – lehetett.



A keresztesek az első perctől kezdve raboltak és
erőszakoskodtak, s ennek okai egyformán voltak faji és
vallási jellegűek. A keresztények bármilyen okból és céllal
létrejött tömeggyűlései minden esetben komoly veszélyt
jelentettek Európa városainak zsidó közösségeire. A helyi
uralkodók – a saját, jól felfogott gazdasági érdekükben
szinte mindig megpróbálták megvédelmezni őket, de a
hatalmas hadakkal szemben tehetetlenek voltak. A
keresztesek szemében a zsidók voltak a leginkább
gyűlöletesek; a közhiedelem szerint ugyanis ők segítettek a
pogány rómaiaknak a korai keresztények üldözésében, és
szerepük volt az iszlám hódításokban is.
5
Egyesek, mint
például Bouillon Gottfried, kényszerítették a zsidó
közösségeket, hogy tekintélyes pénzösszegekkel
támogassák keresztesek szállításait. A csőcselék 1096-ban
már vérengzésre vetemedett; Spierben tizenkét zsidót öltek
meg, Wormsban ötszázat, Mainzban ezret, Metzben
huszonkettőt, és így tovább... Némelyik csoport
szétszóródott a zsidók megtámadása után, de a túlnyomó
többség tovább nyomult a Balkán és Anatólia felé. A jelek
szerint nemigen tettek különbséget keresztények és
muszlimok között. Így például a Nicea körüli falvakban
Remete Péter bandája nagyszámú nem katolikus
keresztényt mészárolt le, és a szóbeszéd szerint nyárson
sütötték meg a csecsemőiket. Az egyes városok elestekor
még a reguláris keresztes csapatoknál is szokás volt – a
vallásra való tekintet nélkül – lemészárolni legalább néhány
nem katolikus lakost. Veszélyben voltak a sötét bőrűek, de
azok is, akik csak feltűnő, szokatlan öltözéket viseltek.
Jeruzsálem elestét a muszlimok és zsidók hosszan tartó,
rettenetes lemészárlása követte, halomra öldösték az
öregeket, az asszonyokat és a gyermekeket is. Ez az epizód
meghatározó volt annyiban, hogy az iszlám egyértelműen



szembehelyezkedett a keresztesekkel. Az eset sajnos nem
volt elszigetelt vagy kivételes. Amikor 1101-ben Caesarea
elesett, a hadak engedélyt kaptak, hogy kedvükre
fosztogassanak, és minden muszlimot legyilkoltak a
Nagymecsetben. Hasonló mészárlások történtek Bejrútban
is – illetve a keresztes hadjáratok során mindvégig és
mindenütt. 1168-ban, az egyiptomi frank hadjárat idején
módszeresen folyt a mészárlás: a legyilkoltak között
számtalan keresztény kopt is volt; a rémtettek
eredményeképp Egyiptom minden lakosa – fajtól és vallástól
függetlenül – összefogott a keresztesek ellen.
A keresztes szellem természetesen a muszlimokat
tekintette legfőbb ellenségnek. 1182-ben még a vörös
tengeri muszlim zarándokútvonalak ellen is támadásokat
intéztek, amelyek során az iszlám világ elborzadt
felháborodására elsüllyesztettek egy zsúfolt zarándokhajót.
Ám a keresztesek az első perctől kezdve megtanulták
legalább ennyire gyűlölni a bizánciakat is, és 1204-ben
„Isten, a pápa és a birodalom dicsőségére” – megtámadták
és bevették Konstantinápolyt. A katonák három napon át
fosztogathattak szabadon. A Hagia Szophiában leszaggatták
a kárpitokat, a hatalmas ezüstikonosztázt pedig darabokra
zúzták. A pátriárka trónjára egy trágár francia dalt éneklő
prostituáltat ültettek. A katonák széttiporták a szent
könyveket és ikonokat, megbecstelenítették az apácákat, s
a serlegekből vedelték a misebort. Az utolsó nagy,
nemzetközi keresztes hadjárat abban merült ki, hogy
értelmetlen módon kifosztották a többségében keresztény
lakosságú Alexandriát; a keresztény bennszülötteket
ugyanúgy legyilkolták, mint a zsidókat és a muszlimokat, és
kirabolták még a latin kereskedők házait is. A keresztesek
rasszizmusa dühödt ellenségességgel tekintett bármifajta
idegen kultúra jeleire. Amikor 1109-ben Tripoli elesett, a



genovai tengerészek lerombolták a Banu Ammar
könyvtárat, amely a muszlim világ legnagyobb ilyen
intézménye volt. Általánosságban: a keresztes hadjáratok
aláaknázták az iszlám intellektualitását, meghiúsították a
kereszténységgel való békés kiegyezés lehetőségét,
lerombolták a muszlim toleranciát, s az iszlám mindennek
következtében a dacos fanatizmus állapotába köveseden.
Felbecsülhetetlen kárt okoztak ezenfelül a keleti – akár
ortodox, akár monofizita – egyházaknak is. Jeruzsálem
bevétele után a keresztesek egyik első dolga volt, hogy
kiűzték az ortodoxokat és minden nem katolikus keresztény
szekta tagjait, s az ortodox papokat kínzással
kényszerítették, hogy adják elő az Igaz Kereszt forgácsait.
Kísérletet sem tettek rá, hogy megegyezésre jussanak
azokkal a keresztényekkel, akik nem ismerték el
fenntartások nélkül Róma fennhatóságát. Elvették
templomaikat és minden tulajdonukat, kimozdították őket
püspökségeikből és patriarkátusaikból, és a legjobb esetben
is csak megtűrték őket – a 12. században létrehozott
államok másodrendű polgárokként kezelték még a Rómával
lelki közösségben álló maronita keresztényeket is. A
legalacsonyabb rendű papságot is közvetlenül Nyugatról
toborozták. A helyi születés még a katolikusok között is
akadálya volt bármiféle egyházi pályafutásnak, legkivált
azért, mert helyben csak alsófokú iskolák léteztek, a nem
katolikus szekták által működtetett iskolákat pedig nem
ismerték el. Az egyetlen kivétel volt a történész Vilmos,
Türosz püspöke, akit – bár a Tengerentúlon (így nevezték a
keresztesek államait) született – püspökké szenteltek, ez
azonban csakis azért volt lehetséges, mert tizenkét évig
Franciaországban és Itáliában tanult.
Mindenesetre soha senki sem tett kísérletet, hogy
megtérítse a muszlimokat. A katolikus keresztények egyfajta



gyarmatosító elitként irányították a lakosság életét. A
kísérlet bizonyos értelemben cáfolja az elméletet, amely
szerint a középkori kereszténység vesztét a klerikalizmus
okozta. A katolikus államoknak – a totális keresztény
társadalom kivetüléseinek – a világiak okozták a vesztét.
Bármely időpontban mintegy háromszáz papi személy
tartózkodott ezen a területen, de – noha jómódúak voltak
gyakorlatilag semmiféle hatalommal nem rendelkeztek, és
teljességgel világi uraik irányítása alatt álltak. A nagy
tévedéseket a világiak követték el. Az egyház magatartása
azonban nem segítette elő egy életképes állam kialakulását
Keleten. A világiak a papságnál sokkal inkább hajlamosak
voltak átvenni a keleti szokásokat, megtanulni a nyelvet, és
általában hajlottak rá, hogy elkeveredjenek a
bennszülöttekkel. A pápák tiltották meg a keresztény
lovagoknak, hogy muszlim asszonyokat vegyenek feleségül,
még akkor is, ha gyermekeiket a katolikus keresztény hitben
nevelik. Ez végzetesnek bizonyult. Hogy a keresztesek a 12.
században képtelenek voltak a terjeszkedésre, s országuk a
13.-ra már csak jelentéktelen kis maradékká fogyatkozott,
annak az volt a legfőbb oka, hogy egyszerűen túlságosan
kevesen voltak. A hadjáratok első évtizedeiben, 1095 és
1105 között vagy százezer, minden kor- és társadalmi
osztálybeli ember érkezett a Szentföldre; tíz évvel később
jószerivel már egyikük sem élt, és gyakorlatilag nem
maradtak utánuk gyermekek sem. Bizonyos adatok azt
látszanak igazolni, hogy a gyermekszülés a Tengerentúlon
kevésbé volt kockázatos, mint Nyugat-Európában. Az
európai származású gyermekek azonban nem éltek sokáig,
és különösen magas volt a halandóság a fiúgyermekek
között. Sok európai pár meddőnek bizonyult. A telepes
családok egy-két nemzedéken belül kihaltak. A 12.
században újabb, majd ismét újabb hullám érkezett – és el is



fogyott. A kivándorlás utánpótlása nem volt folyamatos; ezt
a Nyugat a 17. századra, Amerika betelepítésének idejére
tanulta meg. A kivándorolni szándékozók zöme nincstelen
volt. Nagyjából annyi pénzük volt, hogy nekiinduljanak a
szárazföldi útvonalnak, ahol alamizsnából élhettek, de nem
túl biztonságosan. A Velence, Genova és más itáliai
városállamok által fenntartott tengeri útvonal a legtöbbjük
számára túl drága volt. Akik a tengeren indultak el, azoknak
a ládáikon kellett aludniuk, s ez a láda szolgált szükség
esetén koporsójukul is. A hajókon minden utas egy krétával
kijelölt, kb. 200 x 65 centiméter nagyságú területet kapott.
A körülmények a rendkívül magas ár ellenére iszonyatosak
voltak. Vajon miért nem fejlesztették ki a tengerész
nemzetek az utazás olcsóbb módjait? Nos, azért, mert egy
sokkal jövedelmezőbb kereskedelemben voltak érdekeltek
mintegy a késő 16. századi gyarmati kereskedő-kalandorok
előfutáraiként. Hatalmas haszonra tettek szert abból, hogy
fegyvereket szállítottak a muszlimoknak: ez volt a
kereszténység fő exportcikke ellenségei számára a 13. és
14. század során. Ugyanígy folytatták a muszlimok javára az
egyiptomi rabszolga-kereskedelmet is. A keresztény
kivándorlók szállítása ezekhez képest valóban csak igen
szerény jövedelemmel kecsegtetett. A hatalmas
erőforrásokkal rendelkező egyháznak magának kellett volna
finanszíroznia az emigrációt, ám ez az ötlet egyszerűen nem
jutott eszébe senkinek, ahogy arra sem gondoltak, hogy
térítő szerzetesrendeket hozzanak létre, és így az ige
segítségével érjék el azt, amire szemlátomást képtelenek
voltak a fegyveres lovagok. A keresztes hadjáratokat
mindvégig egyfajta intellektuális csődállapot árnyékolta be.
A katolikus államok bárói és az ő engedelmes papságuk
között nem létezett olyasmi, ami szellemi elitnek lett volna
nevezhető, és ugyanígy nem voltak gazdasági eredményeik



sem. Meg se próbáltak létrehozni valamiféle ciszterci
jellegű, gazdálkodó rendet. A földeket továbbra is a
muszlimok művelték; munkájuk hasznát a katolikus báróság
fölözte le. A Tengerentúl folyamatos készpénzhiánytól
szenvedett; hatalmas költségvetési hiányait a Nyugatnak
kellett pótolnia, s ez egyre erősödő kritikát váltott ki.
Matthew Paris kijelentette például, hogy az ispotályos
rendnek Európában 19 000 földbirtoka, majorsága van. Ez
persze nem volt igaz, ám nyilvánvaló, hogy óriási
földbirtokra volt szükség a Nyugaton ahhoz, hogy akár
egyetlen lovagot küldhessenek a Szentföldre. A három
lovagrend minden gazdagsága ellenére soha nem tudott
együttesen hatszáz lovagnál többet kiállítani. A behajtott
adókból körülbelül ugyanennyire futotta a Tengerentúl
báróinak is. Ezt a (legfeljebb) 1200 lovagot nagyjából
további tízezer „csicskás”, fegyverhordozó vagy segéd
szolgálta ki. E létszámból senki nem volt egykönnyen
pótolható. Nem voltak tartalékaik. A keresztesek hatalmas
várakat építettek, amelyeket rendkívül nehéz volt bevenni,
ha elegendő volt bennük az ember, az élelem és a
felszerelés. Ám ha felszerelték a várakat, nem voltak mozgó
csapataik, ha síkra szálltak, a várak maradtak védtelenül, s
ha vereséget szenvedtek a csatamezőn, képtelenek voltak
pótolni a veszteségeket, a várak elestek, és az ország
védtelen maradt. Többé-kevésbé így is történt a dolog.
A 12. század után a keresztes hadjáratok elveszítették a
nyugati gondolkodásra gyakorolt vonzerejüket. A népesség
ekkor már nem növekedett olyan rohamosan, s a felesleg
Franciaországban a városokba, Németországban – a teuton
lovagok vezetésével – kelet: Poroszország és Lengyelország
felé áramlott. 1310 körül a népesség csökkenni kezdett, és a
14. század derekára kifejezett munkaerőhiány lépett fel
Európában. A népesség ettől kezdve nem növekedett



egészen a 16. századig, amikor már nyugati irányt vett az
újonnan felerősödő migráció. A keresztes hadjáratok
hanyatlásának és megszűnésének azonban nem csupán
demográfiai háttere van. A 12. század végére már voltak
európaiak, akik legalábbis elutasították a keresztes
hadjáratok közfogyasztásra szánt, primitív teológiáját.
Wolfram von Eschenbachnak, a Parsifal szerzőjének 1210
körül írt műve, a Willehalm a keresztes hadjáratokkal
foglalkozik, de már egészen más hangon, mint a 12. század
derekán keletkezett Roland-ének, amely kritikátlanul
fogadta el a keresztes etikát, és felhőtlen boldogsággal
ujjongott azon, hogy a pogányokat úgy mészárolják le, mint
a barmokat. A Willehalm hősének felesége, egy
megkeresztelkedett szaracén azzal érvel, hogy a pogányok
is Isten gyermekei: „Fogadd el a tanácsot egy egyszerű
asszonytól, és ne rombold le Isten keze munkáját!” A szerző
hangsúlyozza, hogy minden ember lelkét meg kell menteni,
s hogy az egyháznak univerzális küldetése van – a
költemény egy másik értelemben is univerzalista: ki tudja,
talán minden ember megváltható?... A teológia sok
tekintetben a pelagianizmushoz, a világi közember par
excellence eretnekségéhez áll közel. A régi, 5. századi
konfliktus különös módon bukkan újra és újra elő a
kereszténység egész története során. A középkor későbbi
szakaszában a nyugati keresztes indulat és tevékenység
sokkal inkább volt irodalmi, semmint katonai jellegű.
Raimondus Lullus szemében például a keresztes hadjárat
térítő vállalkozás volt; ezt a hitét próbálta a gyakorlatban
megvalósítani, míg 1315-ben, Tuniszban agyon nem
kövezték. Lullus Mallorcáról érkezett, az egész világ
pogánysága elleni ibériai, tengeri keresztes hadak
előfutáraként. A pápaság ekkorra már réges-rég leértékelte
a keresztes eszmét, hozzáidomítva azt politikai-gazdasági



céljaihoz. A keresztes háborúk jogi mechanizmusa
túlságosan is csábító volt, hogysem el lehetett volna kerülni
a visszaéléseket. Aki keresztes hadba indult, védelmet
élvezett a bíróságok előtt, valamint megúszta
kötelezettségeit és az adófizetést. Ugyanakkor tüzetes
vizsgálat tárgyává tették, hogy a hadakból visszatértek
valóban megtartották-e fogadalmukat. Az egyházjog
szigorúan büntette a csalást, az esküszegést. A pápaság ezt
az eszközt sem késlekedett felhasználni a Staufok ellen. II.
Frigyes volt az első, akit azért közösítettek ki, mert nem
indult keresztes hadjáratra, azután, mert elindult ugyan, de
a pápa engedélye nélkül; később hitetlennek bélyegezték,
mert eredményeivel bebizonyította, hogy a szaracénokkal
többre lehet menni a tárgyalás, mint az erő eszközeivel.
Később ugyanezt a fegyvert fordították az angliai III. Henrik
ellen, aki nem teljesítette esküjét, hogy keresztes hadba
indul 1256 nyarán. IV. Sándor pápa megváltoztatta a
kiközösítés büntetését, ám ennek fejében Henriknek
csapatokat kellett biztosítania a pápa Stauf-ellenes itáliai
hadjáratához, ezenfelül kiátkozás terhe mellett 135 541
márkát is kellett fizetnie. Anglia nem tudott fizetni, s ennek
következménye volt az alkotmányos válság és a híres, 1259
es oxfordi parlament; az epizód a Róma és Anglia közti
viszony fokozatos megromlásának fontos állomása volt.
Félrevezető leegyszerűsítés lenne úgy tekinteni a
keresztes hadjáratokat, mint összecsapást a keresztény
Európa és a muszlim Kelet között. Az intézményes egyház
központi problémája mindig is az volt, hogy miként tartsa
kézben és terelje ortodox, konstruktív irányokba a vallásos
lelkesedést, s a megoldás még sürgetőbbé vált, amikor nagy
tömegek indulatait kellett kezelnie. Vajon hol van az a pont,
ahol kezelhetetlenné s ebből következően eretnekséggé
válnak a felbuzgó, jámbor indulatok? A probléma egyidős a



montanizmussal, s megítéléséhez elengedhetetlen az igen
kifinomult mérlegelés. A keresztes had lényegében nem volt
más, mint fanatikus, felfegyverzett, keresztény csőcselék, s
amikor létszáma tízezer fölé emelkedett, irányítani már
nem, csupán vezetni lehetett. Fel lehetett használni arra,
hogy megtámadja a muszlimokat, szabadjára lehetett
ereszteni a zsidók vagy az eretnekek ellen; de válhatott
maga is antinomistává vagy eretnekké, és lerombolhatta a
fennálló társadalom szerkezetét. Ezzel a félelmetes
lehetőséggel a világi és egyházi hatalom egyformán
tisztában volt. A korai középkorban a Nyugat viszonylag
mentes volt az eretnekségektől. Az egyház begubózott
Ágoston tekintélyelvű hagyományaiba. Olykor azonban
különös figurák bukkantak elő; szinte kivétel nélkül világiak,
akik spontán módon újra meg újra felelevenítették a
montanista tradíciót. Tours-i Gergely beszél egy semmilyen
rendhez nem tartozó, bourges-i prédikátorról, aki
Krisztusnak nevezte magát, követők egész seregét gyűjtötte
maga köré, és komoly vagyont harácsolt vagy rabolt össze
Isten nevében. Embereivel együtt – teljesen meztelenül,
ugrándozva és bukfenceket hányva – végül megjelent Le
Puy püspöke előtt. Őt azonmód kivégezték; társnőjét, Máriát
addig kínozták, míg fel nem fedte „ördögi eszközeit”. Ez a
fajta konfliktus mind sűrűbben fordult elő, ahogy egyre
gyakoribbakká váltak az igen távoli zarándoklatok. A
zarándokok különös és bizarr vallási szokásokat, eszméket
és kultuszokat hoztak haza Keletről, ahol mindig is virágzott
a kereszténységnél is régebbi, dualista vagy gnosztikus
eretnekség. A bourges-i férfiú olyan alacsony származású,
de igen karizmatikus vezető volt, amilyenek gyakran
vezették a 11. századra lassan népi keresztes hadjáratokká
átalakuló zarándoklatokat – Remete Péter volt az archetípus.
A jelenség a 11. században a gyors népességnövekedés, a



mind gyakoribbá váló utazások és Gergely pápa
reformjainak hatása következtében veszélyesen
felerősödött. A tiszta és szeplőtelen egyház gergelyi
látomása sokkal több várakozást támasztott, mint amennyit
ki tudott elégíteni. Különösen a papság volt képtelen
beteljesíteni a jámborság és lelkipásztori önfeláldozás terén
a Gergely által látszólag megígért változásokat. Mindezek
következtében – ahogyan az eredeti montanisták esetében
történt – a keresztények kezdtek a papság ellen fordulni, és
kezükbe venni a vallási reformokat és újjáéledést.
Mindez halálos fenyegetés volt az egyházra nézve. Hiba
azt hinnünk, hogy a középkori egyház valami sziklaszilárd és
rendíthetetlen intézmény lehetett. Bizonyos értelemben
még a meglehetősen törékeny világi hatalomnál is sokkal
sérülékenyebb volt. Akárcsak a világi kormányzatok,
könnyen összeomlott a szervezett kereszténység
mindennapi rutinja is, s gyakori volt, hogy kedvezőtlen
körülmények hatására a kettő együtt hullott darabjaira. A
kereszténység bonyolult rendszere viszonylag könnyen
felbomlott; a nagyszámú veszélyeztető tényező közül kettő
vagy több véletlen egybeesése esetén igen gyorsan
hatalmas területeken szakadhatott fel a kényes szövedék.
Clairvaux-i Szent Bernát például 1145-ben, egy dél
franciaországi prédikáló körútja során azt tapasztalta, hogy
az eretnekség számtalan fajtája terjedt el, és az ő
értelmezése szerinti katolicizmus a semmibe tűnt. Ahol az
antinomista tömegek az egyházi intézményeket
veszélyeztették, magától értetődő, hogy a hatóságok
igyekeztek eltávolítani őket a keresztény világból
elsősorban Keletre, ahonnan kevesen tértek vissza. Az ilyen
tömeges keresztes hadjárat vagy fegyveres zarándoklat
általában felhatalmazott prophetae vagy montanisták
vezetése alatt állt; a populáris millenarizmus egyfajta



megjelenése volt, a legkevésbé sem ortodox, de
valamelyest mégiscsak ellenőrzött és irányított. Olykor
rátámadtak a zsidókra, akiket ugyanolyan gonoszoknak
tartottak, mint a muszlimokat, s ráadásul még kéznél is
voltak. Ha azonban nem találtak se muszlimokat, se
zsidókat, előbb-utóbb szinte minden esetben a keresztény
papság ellen fordultak – ezért kellett őket olyan sürgősen
Jeruzsálembe küldeni.
A hazatérő keresztesek kétségkívül magukkal hozták az
eretnekségeket. A balkáni bogumilok, akiknek előzményei
egészen a gnosztikusokig nyúltak vissza, a 12. században
elérték Itáliát és a Rajna vidékét, és eljutottak
Franciaországba is. Ha a hosszú távú népmozgás
általánossá válik, elkerülhetetlen lesz a legkülönbözőbb fajta
eretnekségek terjedése is, a keresztes hadjáratok pedig
éppen a vallási eszméket komolyan vevő és érzelmileg
fogékony emberek között biztosították a kommunikációt. A
dualizmus mindig is komoly csáberővel bírt, mert
megmagyarázta a mindenütt jelen lévő Gonosz szerepét.
Könnyű volt ezenkívül gonosznak ábrázolni a látható
egyházat is, hiszen a védelmező és jóságos Istenről való
tanításának kudarca kézzelfogható tapasztalat volt, ahogy
nyilvánvaló volt az ellentmondás az emberi szenvedés
létezése és az isteni igazságosság eszméje között. A
bogumilok tagadták, hogy Krisztus egy szervezett egyházat
alapított volna, s ebből következően hamisnak tartották a
szentábrázolásokról, a szentekről, a csecsemőkori
keresztelésről, a szeplőtelen fogantatásról és számos egyéb
dologról szóló katolikus tanítást. Eszméik a 12. század
derekán igen gyorsan terjedtek a Nyugaton, s ha egyszer az
egyház hitvallás-, bűnbánat-, vezeklés- és
megváltástanításába vetett hit megingott – amúgy sem állt
túlságosan szilárdan a lábain –, az egyedüli lelki garanciák a



tisztaság, a nőtlenség, a szegénység, az aszketizmus és az
alázatosság jelei maradnak, ezeket pedig az egyház
nemigen mutathatta fel. Az eretnekek azonban igen.
A katarok kifejezést először Észak-Európában
alkalmazták az eretnekek megnevezésére, 1160 körül.
Nevezték őket publikánusoknak, pataroknak (Itáliában),
bolgároknak (Franciaországban), de ariánusoknak,
manicheusoknak vagy markionitáknak, Albi környékén pedig
albigenseknek is. A megnevezések körüli zavar tükrözi az
eszméket illető tájékozatlanságot és tanácstalanságot is.
Alapvetően mindeme nevekkel illetett eretnekségek
azonosak. Céljuk volt a korrupt papságot egy makulátlan
erkölcsű elittel helyettesíteni. Ahol elég sokan voltak
például Dél-Franciaországban –, létrehozták
egyházközségeiket és püspökségeiket, voltaképpen
alternatív egyházukat. A szekta tagjai közül igen kevesen
érték el a „tökéletességet” – egész Languedocban talán
1000-1500 személy. A túlnyomó többség hívő volt,
házasságot kötöttek, normális életet éltek, s csak halálos
ágyukon „vették magukhoz a vigasztalást”, s ekképpen „a Jó
Emberek karjai között” fogadták halálukat.
A katarok jól szervezett és fegyelmezett emberek
voltak. Püspököket választottak, adományokat gyűjtöttek és
osztottak szét – példás életet éltek. Őket – a legtöbb
karizmatikussal ellentétben – nem lehetett egyszerű
lovasrohammal megsemmisíteni. A helyi hatóságokkal jó
viszonyt tartottak fenn. Velük szemben az egyetlen hatásos
térítő erőfeszítés csakis a hasonlóan szegény csoportoktól
érkezhetett, amilyen például az egy korábbi lyoni kereskedő,
Pierre Valdes által 1173–76 között alapított Lyon Szegényei
volt. Ennek tagjai szigorúan ortodox hitűek voltak, ám szó
szerint értelmezték a szegénységet, és az egyház szervezeti
struktúráján kívül helyezkedtek el. Az egyház tehát



veszélyeseknek tartotta a valdenseket. Amikor Walter Map
Rómában találkozott néhányukkal, a következőket írta:
„Kettesével járkálnak, mezítláb, gyapjúruhában; nincs
semmijük, és mindenük közös, mint az apostoloknak... Ha
elismerjük őket, bizonyosan elűzetünk...” Három évvel
később kiátkozták őket. Nem volt hiány olyanokban, akik
készen álltak megvédelmezni az ortodoxiát. Módszereik
azonban fényt vetettek az egyház felépítésére és személyi
állományára, s ekképpen veszedelmesebb orvosságot
kínáltak, mint a kór maga. III. Ince – képességeinek sokféle
korlátja ellenére – tisztán látta és érzékelte a problémát, s ő
volt az egyetlen pápa, aki megoldásával is módszeresen
próbálkozott. Létrehozta a ferencesek és a domonkosok
rendjét; az elsőt, hogy saját apostoli szegénységi
játszmájukban győzze le az eretnekeket, a másodikat pedig,
hogy népszerű nyelven hirdesse az ortodox értékeket, és
intézményes célok szolgálatába fogja a kereszténység
robbanékony energiáit. A dilemmát azonban nem lehetett
egy csapásra, egyszer és mindenkorra megoldani; a
kereszténység szívós és kitartó, járványos nyavalyája volt.
Ha például a ferenceseknek megengedik, hogy szabadon
kövessék idealizmusuk diktálta céljaikat, hamarosan
irányíthatatlanná válnak, ha pedig kézben tartják őket,
korrumpálódnak, mert elveszítik idealizmusukat. Az egész
kísérlet két nemzedékkel későbbre teljes és nyilvánvaló
kudarc volt, három generáció után pedig már súlyos teher.
Maradt tehát az ágostoni megoldás: az erő. Voltaképpen
a 4. és 5. század történetének megismétlődése volt. Az
egyházat megrémítette a kereszténység gyors széthullása
Dél-Franciaországban. Az ortodoxia és az eretnekség békés
egymás mellett élésének lehetősége szóba se jött; az
ortodox püspökök cselekvésképtelenek voltak, és az a
veszély fenyegetett, hogy a ragály átterjed más vidékekre



is. Említésre méltó, hogy ahol erős központi királyi hatalom
támogatta az egyházat – például a korabeli Angliában –,
eretnekség alig vagy egyáltalán nem is létezett. Csak
azokon a területeken tudott gyökeret verni, ahol a világi
hatalom fő forrása gyenge volt, megosztott vagy távoli. A
szorongattatott egyház tehát a fertőzött területen kívüli
világi hatalomhoz folyamodott. Egy-egy eretnek
kezdeményezés eltiprása egyfajta keresztes hadjárattá vált,
kézzelfogható haszonnal kecsegtetett, és mozgásba hozta a
nyelvi és kulturális különbségek táplálta indulatokat, a
rasszizmust és a területszerzés iránti mohó hajlandóságot
is. Az albigensek elleni, 1208-ban kezdődött keresztes
hadjáratoknak, a számos későbbi „belföldi” pápai hadjárat
előfutárainak a parasztok nagy fegyelmezői, a ciszterciek
voltak a szószólói. Az eretnekek vagy csőcselék voltak, vagy
– ha nem – megfosztották őket kiváltságos helyzetüktől;
következésképpen az ellenük való harc alkalom volt a
másodszülött fiúk, a lovagjelöltek és a nagyra törő zsoldos
katonák társadalmi felemelkedésére. A harcokban részt
vevők teljes búcsút, valamint minden kötelezettségükre és
tartozásukra haladékot nyertek negyven nap szolgálatért, s
ha földjük volt, adót vethettek ki hűbéreseikre, szolgáikra és
papságukra is. Az egyház fenntartotta a jogot, hogy a
legderekabb harcosok között szétoszthassa a legyőzött
eretnekek földjeit. A hadjáratokra mindezek következtében
Észak-Franciaország legalávalóbb söpredéke verődött össze,
s az eredmény maga volt az iszonyat. 1209-ben Arnold
Aimery ujjongva tájékoztatta a pápát Béziers „csodálatos”
elestéről, s arról, hogy a keresztesek tizenötezer embert
öltek le – „se társadalmi állás, se nem, se kor nem kapott
könyörületet”. A foglyokat megcsonkították, megvakították,
lovak után kötve vonszolták halálra, és lőgyakorlatokhoz
használták céltáblaként. Az ilyen és hasonló gaztettek



elkeseredett ellenállásra kényszerítették a
megtámadottakat, s így még inkább elhúzódott a
konfrontáció. Az eset vízválasztó a kereszténység
történetében. Természetes, hogy erős kritikát váltottak ki az
események már a maguk korában is. Petrus Cantor a
következő kérdéseket tette fel:
Ugyan hogyan gondolja az egyház, hogy efféle idegen ítélkezéssel
vizsgálhatja meg az emberek szívét? Avagy hogyan lehetséges, hogy a
kataroknak nem adatik meg a törvényes haladék, hanem megégetik őket,
tüstént és azonmód?... Tiszteletre méltó családanyák, akik nem hajlandók a
papok bűnös kívánságait teljesíteni... a halál könyvébe jegyeztetnek, és azzal
vádoltatnak, hogy katarok... egyes gazdag katarok pedig szabadságot nyernek,
mert hagyják megfejni erszényeiket. Egy szegény és sápadt ember, habár
minden pontban megvallotta Krisztusban való igaz hitét, megégettetett, mert
kijelentette az egybegyűlt püspökök előtt, hogy nem hajlandó alávetni magát a
tüzes vas próbájának, hacsak előzőleg be nem bizonyítják, hogy azt az Úr
megkísértése és halálos bűn elkövetése nélkül teheti.
A tüzes vas próbáját III. Ince néhány évvel később éppen
ezen az alapon törölte el. Általában a Cantor által
megfogalmazott és az ahhoz hasonló kritika vezetett a
szabályozott inkvizíciós rendszer megszervezéséhez;
olyanhoz, amely hatékony, s ugyanakkor kevesebb teret
enged a korábban alkalmazott, ötletszerű módszerek által
lehetővé tett visszaéléseknek. A világi uralkodók már a 11.
századtól kezdve megégettették azokat, akik konokul
elutasították a fennálló egyházi rend elfogadását. Az egyház
ellenezte a halálbüntetést; több zsinat is előtérbe helyezte a
vagyonvesztést, a kiközösítést, a bebörtönzést, a
korbácsolást, a megbélyegzést és a száműzetést. Az 1180
as években azonban az eretnekség terjedése láttán
megrémült, s ekkortól kezdve átvette az államtól az
irányítást, megtartva ugyanakkor azt a törvényi cikornyát,
hogy az elítélt és bűnbánatot nem mutató eretnekek
mindössze „az egyház védelmét veszítik el”, amely – ahogy



fogalmazták – „szabadon engedte” a világi hatalmat, s az
így már megégethette őket anélkül, hogy halálos bűnt
követne el. A gesztust minden esetben formális védőbeszéd
és kegyelemkérés kísérte, amely azonban teljességgel
jelképes volt, és a világi tisztviselőnek nem volt más
választása, mint a megégetés ítéletének kimondása,
minthogy ellenkező esetben, mint az „eretnekek
védelmezője”, maga került volna a rendszer fogaskerekei
közé.
Az eretnekellenes törvények kodifikációja vagy fél
évszázadot vett igénybe – körülbelül 1180 és 1230 között –,
s végül létrehoztak egy állandó törvényszéket domonkos
szerzetesekből, akik a püspökségekkel egyetértésben
dolgoztak, és komoly hatalommal rendelkeztek. A rendszer
voltaképpen egy reformtervezet eredménye volt, ám
magában hordozott minden, a korábbi gyakorlat szülte
visszaélést és jogtalanságot, hozzájuk téve a saját
természetében gyökerező újabbakat. Alapja egy sajátosan
romlott és gonosz logika volt. Minthogy az eretnekeket nem
temették megszentelt földbe, a haláluk után elítélteket
(nem volt ritka eset) exhumálni kellett, a tetemeket végig
kellett vonszolni az utcákon, majd elégetni a szemét között.
A házakat, amelyekben éltek, lerombolták, hogy helyükön
szemétdomb vagy pöcegödör legyen. A gondolatban
elkövetett bűnök tetteseit nehezebb volt leleplezni; az
inkvizíció más törvényszékeken tilalmas eljárásokat
alkalmazott, s így megsértette a városi kiváltságokat, az
írott- és szokásjogot és a fennálló, működő
igazságszolgáltatás gyakorlatilag valamennyi aspektusát. A
terhelő tanúk nevét titokban tartották, névtelen besúgókat
alkalmaztak, elfogadták a gyanúsítottak személyes
ellenségeinek állításait, a vádlottaktól megtagadták a
védekezés jogát, és ügyvédet sem fogadhattak,



fellebbezésre pedig nem volt lehetőség. A cél egészen
egyszerűen az volt, hogy bármi áron minél többeket
ítéljenek el; úgy vélték, hogy az eretnekséget csakis így
lehet kiirtani. A vallomástevőket tehát nem nevezték meg; a
legtöbb, amit a vádlott tehetett, hogy írásban felsorolta
ellenségeit, és tanúkat állíthatott – ám semmi másnak,
csakis annak bizonyítására, hogy ezek az ellenségek
valóban léteznek. A vád ugyanakkor felhasználhatta
bűnözők, eretnekek, gyermekek, valamint a tettestársak és
bűnrészesek tanúvallomásait, amire nem volt példa más
törvényszékeken.
Ha egy területen megjelent az eretnekség, e baljós
gépezet mozgásba lendült, és sokan kerültek a karmaiba. Az
eretnekek gyermekei nem örökölhettek, minthogy a bűn
foltja örökletesnek minősült, s még az unokák sem
kaphattak egyházi javadalmakat, hacsak eredményesen fel
nem jelentettek valakit. Aki elmúlt tizennégy esztendős
(lányok esetében tizenkettő), annak kétévenként nyilvános
esküt kellett tennie arra, hogy hű katolikus marad, és ha
tudomást szerez róluk, leleplezi az eretnekeket. Az évi
legalább háromszori gyónás és áldozás elmulasztása
automatikusan gyanússá tette az embert, s tilos volt
bármilyen nyelvű bibliát, vagy a népnyelven írt
breviáriumot, hóráskönyvet, zsoltároskönyvet birtokolni és
tartani. A kínzást egészen a 13. század végéig nem
alkalmazták rendszeresen (kivéve a világi tisztségviselőket,
ám ők az inkvizíciótól függetlenül jártak el), de a
gyanúsítottakat börtönben lehetett tartani, illetve beidézni
újra és újra, míg csak ki nem sikerült csikarni a vallomást
az egész művelet célja nem volt más, mint megszerezni a
beismerést vagy újabb feljelentéseket. Amikor bevezették a
kínzást, pontos egyházjogi korlátozások és megkötések is
érvényben voltak – például ha a tortúra az első alkalommal



nem járt eredménnyel, tilos volt megismételni. Az efféle
szabályozást azonban könnyű volt elferdíteni; Francis Pegna,
az inkvizíció fő kommentátora írja:
Ám miután ésszerűen, mérsékelten (decenter) megkínoztatott, de nem tett
vallomást, tétessenek elébe más kínzóeszközök, és hozassék tudomására, hogy
azokkal is meg kell ismerkednie, hacsak az igazságot nem vallja be. Ha ez is
hiábavalónak bizonyul, egy második, majd harmadik napot kell kijelölni számára
– akár elrémítésül (in terrorem), akár ténylegesen –, amikor a kínzás folytatódik
(és nem megismétlődik), mert a kínzásokat nem lehet megismételni, hacsak új
bizonyítékok nem merülnek fel a vádlott ellen – akkor igen; ám folytatásukra
nem vonatkozik a tilalom.
Pegna kijelenti: állapotos asszonyokat nem szabad
kínzásnak alávetni, nehogy elvetéljenek – „meg kell várni,
amíg világra hozzák gyermeküket” –, a serdületlen
gyermekeket és az idős embereket pedig enyhébb kínokkal
kell sújtani. A módszerek egyébként általában nem voltak
olyan iszonyatosak, mint amilyeneket a különböző világi
hatóságok alkalmaztak – noha hozzá kell tennünk: az angol
szokásjog szakértői egyszerűen tagadják, hogy a kínzás
valaha is törvényes lett volna, kivéve azokat az eseteket,
amikor a vádlott megtagadta a beismerő vallomást.
Ha valakit egyszer megvádoltak, gyakorlatilag
lehetetlen volt megúszni valamiféle büntetést – ezt a
rendszer egyszerűen nem tette lehetővé. Ugyanakkor
aránylag keveseket végeztek ki, a vádlottaknak csak
mintegy tizedét. Az életfogytig tartó börtönbüntetés
általános volt azok számára, akik „a haláltól való
félelmükben” megtértek, s e büntetés még csökkenhetett,
ha az ember feljelentett más bűnösöket. Az eretnekek iránti
szimpátia kifejezése vagy a nekik nyújtott segítség
büntetése börtön volt, vagy kötelező zarándoklat; előfordult
még a megkorbácsolás vagy másféle büntetések azok
számára is, akik tudtukon kívül, jóhiszeműen kerültek



érintkezésbe velük. A legenyhébb büntetés az volt, hogy a
vétkesnek a ruhájára varrt sárga keresztet kellett viselnie
meglehetősen súlyos volt ez is, hiszen az ilyen embernek
senki nem adott munkát, ám ha a vétkes lefejtette a
keresztet a ruhájáról, azt az eretnekségbe való
visszaesésnek tekintették. Valamennyi börtönbüntetés
gyakorlatilag nem volt elkerülhető. A börtönökben
természetesen helyszűke volt, minthogy minden vádlottat
magánzárkában kellett elhelyezni. Ha valahová megérkezett
az inkvizíció, először a püspök börtöne telt meg, aztán a
királyiak, később régi épületeket kellett börtönné alakítani,
vagy újakat építeni. A raboknak maguknak kellett
gondoskodniuk élelmükről; a legszegényebbeknek a püspök
biztosított kenyeret és vizet. A világi hatóságok nem
kedvelték ezeket a zsúfolt börtönöket, mert tartottak a
pestistől és más járványoktól, ezért sokkal több embert
égettek meg, mint amennyire az egyház engedélyt vagy
utasítást adott. A legszélsőségesebb iszonyat csak azért
nem következett be, mert a rendszert gyengítették a
középkor jellegzetes gyarlóságai: a korrupció, a lomhaság és
a tökéletlen közigazgatás, ügykezelés.
Ahol a rendszer – mint például Languedocban – egy
egész közösség ellen került bevetésre, elkerülhetetlenül
kibontakozott az ellenállás. Lázadások lobbantak fel,
gyilkosságok történtek, és sok helyen megsemmisítették a
feljegyzéseket. Sok ország egyáltalán nem ismerte el az
inkvizíciót. Spanyolországban ugyanakkor szinte nemzeti
intézménnyé vált; olyasmivé, mint a bikaviadal, amelyet az
idegenek nemigen értenek, de a bennszülöttek között
roppant népszerű. Megdöbbentő, hogy milyen gyakran
égettek meg elevenen – nemhogy a tömegek akarata
ellenére, de éppen általános helyesléssel – nagyszerű, noha
talán különös és öntörvényű embereket. A ferencesek 14.



századi szakadár mozgalmát, a fraticellit, amely ellenezte a
papi magántulajdont és fel kívánta eleveníteni a rend
alapítójának apostoli gyakorlatát, Európa-szerte üldözték és
ítélték máglyahalálra, legkivált Umbriában és Anconában; a
pusztulásukat szemlélő tömeg vagy apatikus volt, vagy
maga is hitte, hogy az eltérő vélemény bűnös és kárhozatos
dolog, s a vétkesek méltán szenvedik el büntetésüket. A
középkorban a hatóságok magabiztos és kegyetlen fellépése
szinte mindig a többség támogatásával találkozott. A lángok
áldozatai pedig általában üvöltöttek a rémülettől és a
fájdalomtól, s kiáltozásuk mintha megerősítette volna az
ítélet igazát.
A középkor totális keresztény társadalma a
természetfelettibe vetett szilárd hiten alapult, s e hitnek
nem az elmében, hanem a zsigerekben, az idegekben kellett
lakoznia. A társadalom, minthogy híján volt bármely
eszköznek, amellyel tudományosan és objektíven
eldönthette volna, hogy mi az igazság, gyakran valóban
zavarba került. A mai tévelygés holnap talán már ortodoxia
lesz – és viszont. Az odaadó hit nemegyszer átbillent a
hisztériába, és erőszakos, romboló formákban talált
kifejeződést. Minden szentben egy kiszabadulásért küszködő
eretnek és minden eretnekben egy-egy szent lapult. Az
egyik ember Krisztusa a másik Antikrisztusa lehet. A
hivatalos egyház hagyománytisztelő, rendezett és
hierarchikus, és célja, hogy a meglévő társadalmat annak
jelen állapotában megvédelmezze, minden
fogyatékosságával és egyenlőtlenségével együtt. Volt
azonban egy antiegyház is, lázadó, egyenlőségpárti és
forradalmár, amely elutasította a társadalmat és annak
értékeit, és azzal fenyegetett, hogy darabokra zúzza szét.
Ennek az egyháznak is megvoltak a maga hagyományos,
forradalmi próféciái, amelyek a zsidóktól származtak, és a



kereszténység jelenéig a Jelenések könyvének
közvetítésével jutottak el, amelyről azt hitték, hogy Szent
János írta, és ezért helyet kapott a kanonizált szövegek
között. A Krisztus eljövendő uralmára való várakozás a
legkorábbi időkben szinte az egyház hivatalos álláspontja
volt. Az eszkatologikus pillanat azonban a beláthatatlanul
messzi jövőbe hátrált, s amikor a kereszténység a birodalom
államvallása lett, az egyház már helytelenítette ezt a
várakozást. Ágoston, a hivatalos egyház ideológusa, az Isten
városá-ban már lelki allegóriának minősítette a Jelenéseket;
az Ezeréves Birodalom már Krisztussal megkezdődött, és
megvalósulásának földi formája az egyház maga. Ez
azonban nem vetett véget a vitáknak, ahogy Ágoston
szerette volna. A keresztények továbbra is hittek az
eljövendő, ezeréves krisztusi birodalomban, az Antikrisztus
eljövetelében, a kozmikus összecsapásban, a roppant
sárkányokban és a társadalom teljes felbomlásában – és
abban, hogy előzőleg számtalan csodás jel adja majd hírül
mindezeket. Az apokalipszis gondolata mindenesetre a
kánon része volt, szilárdan lehorgonyozva a keresztény hit
sziklamedréhez, s eltávolítani már semmiképpen sem
lehetett. Ráadásul az eszkatologikus corpus immár
fokozatosan hozzáadódott a legkülönbözőbb szibillai
szövegekhez; nem számítottak hiteleseknek, de népszerűek
voltak, és igen szívesen használták fel őket a prédikálók, az
egyházi írók és a teológusok. A hangsúlyt a Krisztus és az
Antikrisztus közötti harcra helyezte mindegyik. Az idea
jószerivel bármely politikai szituációban alkalmazható volt, s
bármely királlyal, császárral, még pápával is lehetett
azonosítani, akár rosszak voltak, akár jók. Minden jelet
megfelelően lehetett alkalmazni.
Ez a hagyomány a hivatalos egyházat szinte
megoldhatatlan problémával szembesítette. Ha nyugodtan,



kiegyensúlyozottan vezeti a dolgok menetét, a millenaristák
bizonyára reformokat követelnek; ha a reformokat maga az
egyház kívánja bevezetni, ahogyan az VII. Gergely alatt
történt, szintén felszikráznak a lappangó millenarista
energiák. A laikus prédikátorok hagyománya még nem volt
teljességgel a múlté, a laikusok örömmel fogadták a papság
szellemi színvonalának emelésére irányuló törekvéseket, és
megpróbálták saját irányításuk alá vonni a folyamatot. A 12.
század elhajló mozgalmai jelentős részben a gergelyi
változtatások eredményei. Az Alsó-Rajna-vidéken voltak
területek, ahol a liberális megújulási törekvések – többé
kevésbé az egész középkorban – békésen megfértek a
hivatalos egyházzal. Hiba lenne azt hinnünk, hogy a
társadalomban mindenkinek megvolt a maga helye. Éppen
ellenkezőleg: a városok szabályozottan működő céhei és
testületei s a vidék feudális hierarchiája között hatalmas
káosz fortyogott, amelyben hemzsegtek a kitelepítettek,
elűzöttek, hontalanok, kisemmizettek, betegek,
nyomorékok, rokkantak, koldusok, leprások s a szökött
jobbágyok és fegyencek. A populáció mintegy harmada nem
illett bele a hivatalos kategóriákba, és ez a népség alkotta a
nyersanyagát azoknak a tömegeknek, amelyek oly misztikus
módon és döbbenetes gyorsasággal tudtak összeverődni,
megformálódni és szétoszlani. Nagy számban voltak köztük
az egyház kebeléből kihullott, szökevény papok és
szerzetesek, akik biztosíthatták a vezetést, és valami
hiányos, csonka féltudást. Ha egy így összeverődött tömeg
egyszer megindult, igen nehéz volt megállítani. 1251-ben
például, a negyedik keresztes hadjárat kudarcának
következtében egy renegát magyar szerzetes, bizonyos
Jakab, hadjáratot hirdetett a papok ellen, és azt állította,
hogy aki megöl egy papot, érdemet szerez. Többezres
csapatot gyűjtött maga köré, és őrjöngve-tombolva járta



végig Észak-Franciaország városait. Gyakorlatilag ellenállás
nélkül rohanta le Párizst, Orléans-t és Amiens-t és fosztotta
ki a kolostorokat; Tours-ban összefogdosta a domonkosokat
és a ferenceseket, és végigkorbácsoltatta őket a város
utcáin. Jakabot később megölték, és serege ugyanolyan
gyorsan foszlott szét, ahogyan összeverődött. Hasonló
kitörésekhez, kilengésekhez vezetett szinte minden
figyelemre méltó esemény: egy hadjárat meghirdetése, egy
rossz aratás, éhínség, katonai vereség vagy valamely
megjósolt csoda elmaradása. Ha egy-egy ilyen tömeges
mozgalom kialakult, a hatóságok már nemigen tehettek túl
sokat; várniuk kellett, amíg a csőcselék túlkapásai kiváltják
a lakosság ellenállását, vagy amíg ők maguk képesek voltak
vele szemben valamiféle reguláris erőt felállítani. Az
inkvizíció ebben az értelemben egyfajta riasztórendszerként
is szolgált; kikémlelte, felkutatta és napvilágra hozta a
bajkeverőket, mielőtt még idejük lett volna tömegeket
gyűjteni maguk köré, és a társadalomra rászabadítani. Ha
kudarcot vallott, nem volt más megoldás, mint belső
hadjáratot indítani. A gyűlöletes eszközöket tehát, mint
például az inkvizíciót vagy az „eretnekek” elleni
hadjáratokat, sokan – és nemcsak a gazdagok, de mindenki,
aki nyugalmat és állandóságot kívánt – úgy tekintették, mint
a társadalmi összeomlás és a megvadult tömeg uralma
elleni védekezés nélkülözhetetlen eszközeit.
Az egyház és a világi intézmények azonban nem voltak
képesek ezeket a veszedelmes jelenségeket gyökerüknél,
vagyis az emberi hiszékenységnél fogva megragadni és
kiirtani. Hisz vajon maga az egyház is nem ugyanerre a
hiszékenységre támaszkodott-e? Ha kiirtják a hitet, ugyan
hová jut a totális keresztény társadalom? A pápák és
királyok semmiképpen sem találhattak kiutat abból az
intellektuális közegből, amelyen osztoztak minden



millenarista fakírral és lángoló szemű fanatikussal. A
próféciák, amelyekből e mozgalmak kicsíráztak, nemcsak az
írásokkal álltak összhangban, de megalapozottak voltak
tudományos szempontból is. Az elemző, látnok próféták a
kor legképzettebb emberei, a mágusoktól Newtonig húzódó
bölcseleti hagyomány letéteményesei közül kerültek ki, és
köztük volt a nyugati társadalom jószerivel minden
kiemelkedő gondolkodója, egészen a 17. századig. Nem
véletlen, hogy a legnagyobb hatású prófétai látomás atyja,
Joachim a Fiore (1145–1202) egyben a legnagyobb tudós is
volt; nem lázadó, hanem egy calabriai apát, akit három
pápa is pártfogolt, s akinek műve gyönyörködtette
Oroszlánszívű Richárdot a harmadik keresztes hadjárat
során. Összegyűjtött minden jövendölést, pogányt,
keresztényt, bibliait és csillagászatit, és minden elődjénél
tüzetesebb vizsgálat alá vetette őket, így alkotva meg saját
jóslatait. A módszer alapjában ugyanaz volt, mint a marxista
történelmi determinizmus, és hasonló volt delejező
vonzereje is. Joachim úgy találta, hogy az Antikrisztus az
egyházon belül fog megjelenni, és igen magas hivatalt visel
majd – figyelemre méltó, újszerű gondolat. A történelem
elemzése során arra a következtetésre jutott, hogy a
„legvégső kor” a történelmi időben (tehát nem az
apokalipszis után) fog bekövetkezni, tökéletes béke lesz, és
eltűnnek majd azok az intézmények, amelyek a forrongó,
zavaros korokban szükségesek. A marxistákra nézve
nyugtalanítóan közeli a párhuzam.
Az emberek ugyanolyan figyelemmel és izgalommal
olvasták Joachim könyvét, mint más, fantáziadúsabb
krónikaírókét, például Freisingi Ottóét. Úgy gondolták, Isten
megismerhetővé tette a jövendőt, a társadalomnak és az
embereknek pedig kötelességük, hogy arra megfelelőképp



felkészüljenek. Roger Bacon, a középkor talán legnagyobb
igazi tudósa a következőket írta a pápának 1267 körül:
Ha az egyház megvizsgálná a Bibliában található próféciákat, a szentek
kijelentéseit, Szibilla és Merlin meg más pogány próféták szavait, s hozzávenné
az asztrológiai megfontolásokat és a kísérleti tudományt, minden kétséget
kizáróan képes lenne felkészülni az Antikrisztus eljövetelére... Mert nem minden
jövendölés megmásíthatatlan, és csak a keresztények hanyagsága, tunyasága
következtében valósul meg majd sok minden, amit a próféták az Antikrisztus
eljöveteléről mondanak. Más lenne a helyzet, ha a keresztények buzgón
kutatnák, mikor jön el, és elsajátítanának minden tudást, amelyet harcba vet,
amikor elérkezik.”6
Ez a részlet, amely a 13. század bölcsességének
legmagasabb fokát képviseli, utal annak lehetőségére, hogy
a Mindenség sorsa, jelene és jövője befolyásolható; ez
összhangban állt a monarchikus pápaság elméletével,
amely ebben az időben a zenitje felé közeledett. Forrása
ugyanaz az elbizakodottság, mint VIII. Bonifác e fejezet
elején felidézett, vad triumfalizmusáé. Ám sem a pápaság,
sem az egyház, mint egész, nem tudta a keresztény
társadalmat még a 13. században sem szilárdan kézben
tartani, és szorítása még gyengült is a későbbiek folyamán.
Körülbelül ebben az időben kezdett felbomlani az egységes
keresztény társadalom, járványként terjedtek a heterodoxia
különböző formái; felkutatásuk és megtorlásuk fontos része
lett az állam és az egyház rutintevékenységeinek. A vallásos
lelkesültség minden megnyilvánulása nyugtalansággal
töltötte el a hatóságokat, amelyek mindenkire gyanakodtak,
hogy valamiképpen ki akar siklani az ellenőrzés alól. Az idő
legnagyobb részében ráadásul nem egy, szüntelenül őrködő
és mindenre figyelmező pápa volt, hanem kettő, olykor
három is. Jeanne ďArc nem az angol nacionalizmus áldozata;
a perében szereplő 131 bíró, ülnök és egyéb papi személy
közül mindössze nyolcan voltak angolok – sokkal inkább a



tág teológiai dimenziókkal rendelkező francia polgárháború
halottja volt. Az egyik dolog, amely felkeltette iránta a
gyanút, az volt, hogy leveleit így kezdte: Jhesus Maria – ez
egyfajta Jézus-kultusz jele volt, ami V. Márton pápa szerint
nem, de Calixtus antipápa szerint nagyon is megérdemelte
a büntetést. Nem lehetünk meglepve azon, hogy Jean le
Fèvre, az egyik bíró, aki eredetileg elítélte, bíráskodott a
rehabilitálásakor is, vagy hogy Thomas de Courcelles, aki
azt javasolta, hogy kínozzák meg a vallatások során, a
Notre-Dame főesperese lett abban az esztendőben, amikor
Jeanne ďArcot ártatlanná nyilvánították, és megélte, hogy a
hős dauphin, VII. Károly temetésén prédikálhatott.
A keresztény társadalom totális, tehát kényszerítő erejű
és kötelező is volt, minthogy pedig kötelező volt, nem
lehetett más választása, mint hadat üzenni azoknak, akik
másként vélekszenek. Ennek következtében a késő
középkorra már szinte agyonnyomták megsokasodott
ellenségei. Ha Joachim „megfelelő” próféta volt, hamarosan
elborították a magyarázatok, interpretációk és
kommentárok; aprópénzre váltották a primitív millenaristák
és falusi karizmatikusok. A középkori próféciák jellegzetes
eleme, hogy a szunnyadó király vagy császár felébred, és
vagy helyreállítja a békét és harmóniát, vagy tombolni kezd
– attól függően, hogy a pápát Krisztus földi helytartójának
vagy a megtestesült Antikrisztusnak tartja-e. Azokat az
embereket, akik Nagy Károlynak, Konstantinápoly első
katolikus császárának, vagy éppen II. Frigyesnek kiáltották
ki magukat és követőket gyűjtöttek maguk köré, hamar
elcsípték, és megégették vagy felkötötték. A valóságos
események nem tudták megingatni a próféciákba vetett
hitet. Sorra jöttek a meghirdetett világvégék – 1260, 1290,
1305, 1335, 1350, 1360, 1400, 1415, 1500, 1535 –; semmi
sem úgy történt, ahogyan megjövendölték, az emberek



azonban rendíthetetlenül hittek tovább. Számos sarlatán
finoman kidolgozott, egalitárius célkitűzéseket hirdető
kiáltványokat produkált; a legtöbb az antiklerikalizmusból
indult ki – vagy oda jutott.
A vallási hisztéria a különleges, borzadályos vagy
feltűnő viselkedésformák minden elképzelhető formájában
jelentkezett. A kereszténység a 4. században például
magáévé tette az egyes pogány szektáknál szokásos
önostorozást. Tudomásunk van a flagelláns mozgalmak
fellángolásáról a 11. századi Itáliában, majd – sokkal
nagyobb arányokban – a 13. század második felében, amely
után rohamosan terjedt el egész Európa területén. A
flagellánsok egy-egy pap vezette meneteket alkottak,
zászlókkal és gyertyákkal jártak városról városra, a
plébániatemplomok elé vonultak, és órákon át korbácsolták
magukat. Különösen szilajak és elszántak voltak
szertartásaikkal, himnuszaikkal és egyenruhájukkal a német
flagellánsok. Vastüskékkel ellátott korbácsokat használtak, s
ha egy pap vagy egy asszony bukkant fel a szertartás során,
az egész érvénytelenné vált, és elölről kellett kezdeni. A
rituálé csúcspontja a „mennyei levél” felolvasása volt,
amely után a szemlélők a résztvevők vastagon patakzó
vérébe vászondarabokat mártottak, és féltett ereklyékként
őrizték meg őket. Az egyház vegyes érzelmekkel viseltetett
a flagellánsok iránt. 1384-ben VI. Kelemen Avignonban
bátorította a nyilvános flagellációt; több száz férfi és nő vett
részt a szertartásokon. A spanyol ortodoxia tartóoszlopa,
Ferreri Szent Vince, az antiszemita és demagóg domonkos
egy 1396-os látomásában kapott parancsot követve
flagellánsok csapatát vezette végig Spanyolországon,
Franciaországon és Itálián. Volt tehát ortodox flagelláció,
eretnek flagelláció, és minden bizonnyal voltak titkos
flagelláns mozgalmak is. Általában engedélyezték a



szertartásokat, ha mindkét nem részt vett bennük, és
antiklerikalizmusba, eretnekségbe vagy erőszakos
cselekedetekbe torkollt szinte minden nem hivatalos,
egynemű – vagyis csak férfiak részvételével zajló
flagelláns megmozdulás; ilyenkor aztán az inkvizíció
közbelépése és kivégzések sora következett.
A kereszténységben élt az apostoli szegénység
hagyománya is, és a gondolat, hogy a világban eredetileg
egyenlőség és igazságosság uralkodott, mielőtt a bűn
megjelenése révén az erősek uralma és a gyengék
alávetettsége bekövetkezett. A késő középkorban ezekre az
alapokra támaszkodva indult útra számos millenarista
mozgalom, amelyek két fő csoportra oszthatók, de
előfordultak e kettő vegyülékei, kombinációi is. Az első
csoport, a „Szabad Lelkek” olyanfajta antinomisták voltak,
mint akikkel Szent Pálnak kellett Görögországban
szembenéznie. Úgy tartották, hogy ők maguk tökéletesek,
és minden erkölcsi törvény fölött állanak. A St. Victor apátja,
egy 14. századi ortodox misztikus felháborodottan tesz róluk
említést: „Erőszakot és házasságtörést követtek el, és más,
testi gyönyörűséget okozó cselekedeteket; az
asszonyoknak, akikkel vétkeztek, s az egyszerű
embereknek, akiket megtévesztettek, azt állították, hogy e
vétkek nem büntettetnek meg.” Egyesek szerint az
asszonyok arra teremtettek, hogy a Szentlélek fivéreinek
szolgálatára álljanak; hogy egy családanya, ha a fivérek
valamelyikével közösül, visszanyeri elveszett szüzességét, s
mindez összefüggött azzal a hitükkel, hogy sikerült újra
felfedezniük azt a módot, ahogyan Ádám és Éva
szeretkezett. Gyakran letartóztatták őket, amikor
megpróbáltak tiszteletre méltó, középosztálybeli hölgyeket
elcsábítani, vagy ha belakmároztak egy-egy fogadóban,
utána pedig megtagadták, hogy fizessenek. „Azt hiszik,



hogy a világon minden mindenkié – jegyezte meg 1317-ben
Strasbourg püspöke –, számukra tehát a lopás helyénvaló
dolog.” Sok esetben kivégezték őket, nemritkán
hátborzongató kegyetlenséggel. Ám a legtöbbjük nem volt
sem antiszociális, sem tisztességtelen. Flandriában és a
Rajna völgyében a Szabad Lélek Fivéreinek ortodox
csoportja volt a késő középkor legkiterjedtebb és
legnagyszerűbb vallási mozgalma; iskolákat és kórházakat
tartottak fenn a szegények számára, és sokféle jóléti
intézményt is működtettek. A Szabad Lélek női hívei, a
beginák nem voltak apácák, minthogy nem vonultak
zárdákba; a szegények között éltek és dolgoztak a Rajna
vidék városaiban – volt idő, hogy egyedül Kölnben kétezren,
mint a jámbor kegyesség és ortodoxia mintaképei. Róma
nem kedvelte a vallásosság efféle megnyilvánulásait, mert
nem tudta őket a meglévő kategóriákba illeszteni. A
püspökök és az inkvizíció tehát éberen figyeltek, és gyakran
a tettek mezejére léptek, hogy szétzúzzák a Fivérek vagy
beginák csoportjait, amelyek átlépni látszottak a
heterodoxia bizonytalan határvonalát.
A második tágas kategória a millenarizmus
egyenlőségkövetelését a klerikalizmus és a fennálló egyház
elleni nyílt támadással egyesítette. Az ezeréves birodalom
közeles eljövetelének hite a gazdagok megrohanására
sürgetett, hogy a sárba rángattassanak egy földi
apokalipszis során, mielőtt az örök lángok martalékául
vettetnek a következő világban. Efféle eszmék tükröződnek
John Ball prédikációiban az angliai parasztfelkelés idején, és
gyakran bukkannak fel a 13., 14. és 15. századi
Franciaországban és Németországban is. Csehországban, a
katolikus világ egyetlen csücskében, ahol a heterodoxiának
már a 16. század előtt sikerült meggyökeresednie, az
egyenlőség hívei 1419 után létrehozták a husziták radikális



szárnyát. Közös kincstáruk volt, és kibucszerű gazdasági
közösségeik. Ezek a mozgalmak az ágostoni érem túloldalát
képviselték; ők voltak az alternatíva a totális keresztény
társadalommal szemben, amely létrejött és megszilárdult
Nyugat-Európában a Karolingok idején, és amelynek
Ágoston volt az „ideológusa”. Ámde – szól az érvelés – az
ortodox keresztény társadalom minden tekintetben elárulta
gyökereit, és magáévá tette a világ értékrendjét; ennélfogva
tehát nem Krisztus, hanem az Antikrisztus társadalma, és
megdöntése a parouszia előjátéka lesz.
Ahogy belső ellenségeinek növekvő nyomása alatt a
katolikus keresztény társadalom lassan repedezett,
mindinkább lehetségessé vált, hogy ezek az alternatív
társadalmak – ha átmenetileg is – megvessék a lábukat.
Egalitárius mozgalmak robbantak ki Németországban az
1470-es években, majd 1502-ben, 1513-ban és 1517-ben is.
Mialatt Luther teológiai vitáját folytatta Rómával, s míg a
protestantizmus különböző formái hivatalos keresztény
vallásokként körvonalazták magukat, ugyanúgy tükrözve a
társadalmi szükségleteket, ahogyan a katolicizmus tette a 4.
század óta, a vallás szellemi peremvidékein élők szorgosan
folytatták a társadalom teljes megdöntésére és új
keresztényszociális szerveződéssel való felváltására irányuló
erőfeszítéseiket. Ezek az emberek és mozgalmaik sokat
elárulnak a kereszténységről és annak torzulásairól.
Ihletettségük gyakran volt a korai kereszténységével
azonos, olykor még kereszténység előtti is. Hiteles hangon
szólaltak meg, mint a montanisták vagy a donatisták, akiket
az ortodox kereszténység és a Római Birodalom egyesült
erőkkel üldözött, és új életre keltették a szintén a papság és
a világi társadalom fennálló rendjének áldozatául esett
esszénusok erkölcsi szigorát. Kétségkívül részei voltak a
keresztény hagyománynak, egy, az emberiség tudatában



Krisztus által elültetett gondolat lenyomatai. Hiányzott
azonban belőlük a teljes keresztény látomás egyensúlya. A
fennálló keresztény társadalom fogyatékosságain
felháborodva hevesen kívánták annak megszűnését, és
végül nem jutottak tovább, mint hogy lerombolják, vagy
éppen megalkossák különböző torzképeit. Elfogadták és
magukévá tették az erőszakot, de elutasították a kultúrát;
leértékelték az emberéletet, és teljességgel önkényes – és
ingatag – erkölcsi rendszereket fogadtak el. Ilyen eset volt
az 1488 körül, Türingiában született Thomas Münzeré
(Türingiában mindennapos jelenség volt a tilalmas
flagelláció). Münzer kitűnően képzett, művelt pap volt;
olvasott görögül és héberül is. Elképzeléseiben a husziták
radikalizmusa, a Szabad Lelkek libertinizmusa és az ortodox
eszkatológia keveredett. Nézete szerint a lutheranizmus
csupán az egyházreform kísérletének elárulása volt, az
istentelen Mammonnal való újabb megegyezés. 1524
júliusában Dániel könyvéből mondott prédikációt a szász
János herceg és más német főméltóságok előtt, amely az
egész reformáció talán legfigyelemreméltóbb beszéde, a
millenarista boltozat záróköve volt. A „szabadíts meg a
Gonosztól” szöveghelynek „szabadíts meg az istentelenek
kereszténységellenes uralmától” értelmezést adott. A
társadalom – mondta hercegi hallgatóságának – a feudális
pápai kereszténység gyűlöletes földi királyságában
felőrlődött az egyház és az állam malomkövei között. A
közemberek magasztos papsága azonban szét fogja zúzni e
királyságot, s a hercegeknek az Antikrisztus legyőzésére a
szövetségre lépett néphez kell csatlakozniuk.
A Sötét Kor koronás ikonjait, a felkent pap-királyokat
tehát a felséges nép váltja fel. VII. Gergely, III. Ince vagy
VIII. Bonifác a pápa és a császár, illetve a pápa és a király
közötti küzdelemnek látta a világhatalomért folyó harcot, s



most új jelölt pályázik Krisztus földi helytartójának rangjára
– a proletariátus. A hatalom megszerzését célzó
próbálkozásában ugyanolyan arrogáns volt, mint VII.
Gergely, s az erőszakot hanyagul, mint szükséges és Isten
rendelése szerint való dolgot fogadta el. Münzerben volt
valami a zelótából, aki lerombolta Jeruzsálemet – egyébként
leveleit is Gideon kardjának képével és ezzel a mondattal
szignálta: „Thomas Münzer, a Pöröly”. Ő volt a bibliai harcos
pap figura. „Ne hagyd kihűlni a szentek kardját” – ez volt a
jelmondata, címerén pedig vörös kereszt és kivont kard volt
látható, a gyújtó hatású politikai emblémák használatának
korai példájaként. Luther csupán az uralkodó osztályok
propagandistája volt; a „lélektelen wittenbergi puhány”, a
„Doktor Hazudozó”, a „Szörnyeteg”, az „Ős Pogány”. A
gazdagok mind rablók; a magántulajdon lopás; „az emberek
szabadok lesznek, és egyedül Isten uralkodik felettük”.
Münzer úgy vélte, hogy az osztályharc csak hatalmas és
véres megrázkódtatás árán nyerhető meg; egyfajta előzetes
apokalipszisnak kell bekövetkeznie, mielőtt a valódi
elérkezik, amelyben – Joachim próféciája szerint – az emberi
intézmények összeomlanak, és a parouszia jelzi majd a
tökéletes és örök királyság kezdetét. Az erőszak ennek az
eszkatológiának elkerülhetetlen, szerves eleme. Ismét csak
a minden inkvizítor szívébe oly mélyen bevésődött
„kényszeríts bejőni mindenkit, hogy megteljék az én házam”
szöveggel való visszaélésről van szó. A pusztítás és
üldöztetés igazolására – akárcsak Ágoston – Münzer is
felhasználta a búza és a konkoly példázatát: „Az élő Isten
énbennem élesíti kaszáját – jelentette ki vészjóslóan –, hogy
majd levághassam a piros pipacsokat és a kék
búzavirágokat.” Ha majd akár az ágostoni, akár a
millenarista gondolat győzedelmeskedik, a józan, türelmes



ember, a reformista, a pelagiánus liberális megtanulja, mi a
félelem.
Münzer parasztlázadást robbantott ki, ahogy őelőtte oly
sok millenarista, de kivégezték, még mielőtt megalapíthatta
volna az apokalipszis utáni társadalmat. Egy évtizeddel
később, 1534-ben a millenaristák elfoglalták és a következő
év nyaráig tartották Münster városát. Nem az első eset volt,
hogy fanatikus keresztények elfoglaltak egy-egy nyugati
várost; a 12. század óta számos példát ismerünk,
elsősorban Észak-Franciaországból és Flandriából. Münster
azonban az első eset, amelyről részletes dokumentációval
rendelkezünk, s így képet alkothatunk arról, milyen is
lehetett a középkori egalitárius rémuralom. A történet 1534.
február 25-én kezdődött, amikor vallási fanatikusok
fogságba ejtették a városi tanácsot, és vezetőjük, Jan
Matthijs kikiáltotta a keresztény népi diktatúrát. Az
„istenteleneket” fülön csípték, Matthijs saját kezűleg, a
helyszínen végezte ki egyiküket, egy makacskodó
patkolókovácsot; a többit elűzték – „Kifelé, ti istentelenek,
és ne is gyertek vissza soha!” Ezzel egyidejűleg számos
elszánt szökevényt bocsátottak be a városba, és testőrséget
alakítottak belőlük a vezetők körül. Ezután az egész
lakosságot újrakeresztelték, a városfalakat megerősítették,
minden pénzt, élelmiszert, aranyat és egyéb értéktárgyat
begyűjtőnek és köztulajdonba vettek, a lakásokat pedig
szükségleteik szerint osztották fel az emberek között.
Matthijs egy portya során meghalt, s ezután helyettese, Jan
Beuckels, egy férjezetlen jobbágyasszony színész fia még
merevebben szertartásos alapokon szervezte újjá a
vezetést. Meztelenül rohant végig a városon, majd az
önkívületig imádkozott, s végül kihirdette az új alkotmányt:
ő a messiás-király vagy Leydeni János; körülötte tizenkét
vén vagy bíra felügyeli a közbiztonságot. Új erkölcsi törvény



is született. A Biblia kivételével minden könyvet tűzre
vetettek. Számos vétket, például az istenkáromlást,
házasságtörést, káromkodást, rágalmazást, zúgolódást, a
helyszínen történő kivégzéssel büntettek. Ellenőrizték a
munkát, és kötelezővé tették a poligámiát. A rendszer
kifejezetten rosszul bánt a nőkkel, az asszonyokkal. Ha a
férfi szexuálisan egyetlen asszonyhoz kötődik – tartotta
Beuckels –, olyan lesz, mint a kötélen táncoltatott medve; az
asszonyok mindenütt uralkodni akarnak, és legfőbb ideje
alárendelni őket a férfiak akaratának. Ennélfogva ha egy
asszony kifogásolta a többnejűséget, kivégezték, és a
férjezetlen nők kötelesek voltak elfogadni az első férfit,
akinek kedve szottyant rájuk. Beuckels versenyeket
rendszeresített, hogy kiderüljön, ki tudott több feleséget
gyűjteni maga köré. Komédiási képességei, és az a tény,
hogy Münsterben számos kiváló iparos élt, lehetővé tették,
hogy – mint az „Igazságosság Királya” vagy az „Új Sión Ura”
– figyelemre méltó külsőségek között vezesse udvarát. Az
oltárterítőkből és miseruhákból királyi öltözékeket varratott,
tervezett magának egy arany országalmát, és új aranypénzt
is veretett, amelyen a következő szöveg volt olvasható: „az
Ige testté lőn, és közöttünk lakozik”. Háremének asszonyai
húszévesnél mind fiatalabb – szépséges ruhákban jártak, a
„király” pedig drámai előadásokat és óriási díszlakomákat
rendezett, amelyek egyikén maga osztott úrvacsorát, majd
isteni sugallatra – személyesen hajtott végre egy kivégzést.
Ez a vásári rémuralom különösen keményen sújtotta az
asszonyokat, akik közül egy alkalommal negyvenkilencet
végeztek ki csak azért, mert megsértették a kötelező
poligámiát. A terrort úgy tartották fenn, hogy a várost
tizenkét részre osztották, amelyek fölött egy-egy „herceg”
és huszonnégy fegyveres ügyelő gyakorolta a felügyeletet;
ezek hajtották végre nap mint nap a kivégzéseket,



felnégyeléseket is. A király nyomtatott propagandaanyaggal
felszerelt „apostoli misszionáriusokat” küldött szerteszét,
ekképpen remélve a keresztény-kommunista városok
szövetségét megteremteni. Rövid életű sikerek után
azonban a rendszer összeomlott, Münster árulás
következtében visszakerült a püspök irányítása alá,
Beuckelst pedig városról városra hordozták, mint valami
mutatványos állatot – 1536 januárjáig, amikor is izzó
vasakkal halálra kínozták óriási sokadalom előtt.
A millenaristák és az ortodox keresztények által
elkövetett kegyetlenségek nagyjából egyformák voltak,
mert mindkét fél buzgón igyekezett teljesíteni a parancsot:
„kényszeríts bejőni mindenkit, hogy megteljék az én
házam”. A münsteri kommuna utolsó időszakában a
keresztény gondolat megfogyatkozott, jószerivel el is tűnt,
de a barikád túloldalán se volt belőle valami sok. A tökéletes
keresztény társadalom létrehozására irányuló kísérletek
akár a pápák, akár lázadók próbálkoztak a dologgal – mindig
is hajlamosak voltak veres vagy fehér terrorba torkollani. A
pápai teokráciák és a proletárdiktatúrák egyformán
alkalmazták a kényszerítő módszereket, ideértve a törvény
érvényességének felfüggesztését, a kínzást, a justizmordot,
az igazság elfojtását és a hitványság és kétszínűség
felmagasztalását. Az „alternatív társadalmak” gyakran
váltak sok tekintetben hasonlókká azokhoz, amelyeket fel
kívántak váltani. A millenaristákat, akik kerülni akarták azt,
amit az eredeti keresztény gondolat torz megvalósulásának
tartottak, nem bátortalanította el és óvatosságra sem
intette a számos múltbeli kudarc. Az 1650-es években, a
Stuart-féle zsarnokság bukásának utózöngéjeként
felbukkantak Angliában is. A puritán teológus, Richard
Baxter a következőképpen ír:



A saját maguk ügyévé tették, hogy az Emberben élő Krisztus nevében
felmagasztalják a Természet Világosságát, ócsárolják az Egyházat, a Szentírást,
a Papságot, valamint Istentiszteleteinket és Szertartásainkat, és hívják az
embereket, hogy velük figyeljék Krisztus szavait. Ráadásul pedig magukévá
tették a Szabadgondolkodás átkozott Tanítását, amely az Élet undorító mocskává
tette őket. Azt tanítják... hogy Isten nem a kívülről látható Ember Cselekedeteit
tekinti, hanem a Szív tisztaságát, és a Tiszták számára minden Tiszta, még a
tilalmas dolgok is. Ekképpen pedig, minthogy Isten megengedte nekik, a
legiszonyatosabb Káromlásokra vetemednek, és közülük sokan együtt élnek
feslett, buja, züllött életet. Olyannyira, hogy egy józansága és istenfélelme okán
Köztiszteletben álló Matróna, miután általuk megrontatott, oly alávaló ringyóvá
változott, hogy London utcáin szégyenszemre ketrecben hordták körül.
A szélsőségesek próféták voltak, vagy anglikánellenes
fanatikusok, akik sok tekintetben a joachimitákhoz vagy
éppen Tertullianushoz voltak hasonlatosak. Az ilyen elemek
mindig megragadták a társadalmi válságok kínálta
alkalmakat, hogy előmozdítsák vagy siettessék a csodás,
apokaliptikus – akár erkölcsi, akár politikai-gazdasági
megoldásokat. Ilyen alkalom volt az angol polgári
forradalom. Ahogyan egy ortodox kritikus 1651-ben
fogalmazott: „A Sátán már réges-régen cselekszi, hogy
Eretnekséget vet és Eretnekeket tenyészt, de olyan dúsan
még soha nem teremtek, mint manapság. Mindig is úgy
volt, hogy egyik a másik után bukkan elő itt és ott, ma
azonban csapatokban és rajokban ömlenek (mint feneketlen
gödörből a sáskák)... elárasztanak bennünket, mint a
hernyók Egyiptomot.” Újabban a kifejezetten keresztény
elemek – a vérengzeni kezdő millenarizmus mindenkori
legelső áldozatai – kezdtek a háttérbe húzódni, és lassan
eltűnni a képből. A millenaristák Tertullianus óta szinte
mindig antiklerikálisak voltak – e tekintetben hasonlók a mai
nem keresztény prófétákhoz és apokalipszist hirdetőkhöz,
mint például Marx, az 1870-es párizsi kommünárok, a
trockisták, a maoisták vagy a világ megjobbításának
illúzióját kergető többiek. A 20. század világi Dánieljeinek



megbízólevele a Szentírás, származásuk szerint pedig a
kereszténység gyermekei.
A középkori kereszténység fenti elemzése tehát a
morális alapelvek köré szerveződő társadalom felépítésének
kétféle kísérletét vetíti elénk: az ortodox utat, és a radikális
alternatívát, amelyet kiprovokált. Mindkettő kudarcra van
ítélve, mert különbözőképpen ugyan, de mindkettő
szükségképpen elárulja keresztény alapelveit. A történelem
egyik legnagyobb, de talán elkerülhetetlen tragédiája volt,
hogy a gergelyi reform a hatalom intézményes bűvöletévé
alakult, s a történelem örök, de ugyanilyen végzetszerű
tragédiáinak egyike a millenarizmus feltartóztathatatlan
haladása a morális értékek teljes felszámolása felé. A
kereszténység azonban szerencsére többet rejteget két
tökéletlen és fogyatékos megoldási képletnél; a 16. és 17.
században látni fogjuk, hogyan emelkedik magasba és
harcol a fennmaradásért a humanizmus; a harmadik erő.



ÖTÖDIK RÉSZ
A HARMADIK ERŐ
(1500–1648)



Valamikor 1511 és 1513 között a kor két legnagyobb tudósa
látogatást tett Becket Szent Tamás sírjánál Canterburyben.
Egyikük John Colet, a Szent Pál-székesegyház főesperese és
új iskolájának alapítója, a másik Rotterdami Erazmus, a
laikus keresztényeknek szóló legkitűnőbb szellemi kalauz és
az egyházról szóló, nagy sikerű szatíra, A balgaság dicsérete
szerzője volt. Egyik későbbi művében beszámolt erről a
látogatásról; nehéz lenne kieszelni csiklandósabb kis
epizódot a reformáció előestéjén, mint a mártírrá avatott
pap és a humanizmus két apostola közötti találkozást.
Mindkét tudós jámbor férfiú volt, s látogatásuk fő oka a
tisztelet. Erazmus beszámolójából azonban nyilvánvaló,
hogy mélyen megérintette, amit tapasztaltak. A sírhely
hivalkodóan gazdag díszítésének látványa szinte letaglózta.
Aránytalannak és nem odaillőnek tartotta a pompát, „amely
mellett még Midas és Krőzus is koldusnak látszana”; a
sírhelyről VIII. Henrik emberei harminc évvel később 4994
uncia aranyat, 4425 uncia aranyozott ezüstöt, 5286 uncia
színezüstöt és huszonhat szekérrakomány egyéb
drágaságot távolítottak el. Colet felbőszítette az őket kísérő
templomszolgát, amikor megjegyezte, hogy a szent
bizonnyal jobban örülne, ha mindeme kincset szétosztanák
a szegények között, s vétkét azzal is súlyosbította, hogy
nem volt hajlandó megcsókolni egy ereklyét, Szent György
karját, s egy állítólag Szent Tamás vérébe mártott
szövetdarab láttán csak megvetően füttyentett egyet. A
főesperesnek a mechanikus kereszténység iránti
türelmetlensége a várostól kétmérföldnyire, a harbledowni
szegényháznál újabb tápot kapott, amikor egy hatósági
engedéllyel rendelkező koldus szenteltvízzel hintette meg
őket, és Szent Tamás cipőjét csókra kínálta fel. – Ezek a
hülyék tényleg azt hiszik, hogy meg fogjuk csókolni minden
jó ember cipőjét, aki valaha is élt? – kérdezte dühösen.



Miért nem hozzák ide csókra a köpetüket, vagy a szarukat
is?! – A két férfi az emlékezetes találkozás után
visszalovagolt Londonba.
Amikor a fent leírt látogatásra sor került, már világos
volt, hogy a régi középkori egyház és a Karolingok idejében
létrejött totális társadalom repedezik. Úgy egy esztendővel
korábban a strassburgi Johann Geiler, a középkor egyik
legutolsó, nagy prédikátora Miksa császár előtt tartott
beszédében megjósolta a felbomlást: „Minthogy sem a
pápa, sem a császár, sem a királyok, sem a püspökök nem
változtatják meg az életünket, Isten el fog küldeni egy
embert, hogy megtegye. Remélem, hogy meglátom azt a
napot... de már túlságosan öreg vagyok. Ám közületek
sokan meglátják, s kérlek benneteket, emlékezzetek majd
akkor ezekre a szavakra.” Való igaz: maga a pápaság s az
egyház mint intézmény egyformán nem volt képes – vagy
hajlandó – kezébe venni a reformfolyamatot. Más tényezők
azonban munkáltak, fáradhatatlanul. A bizonytalanság és
átalakulás állapotában voltak a totális társadalomban fogant
és metafizikai rendszerükkel azt támogató keresztény
egyetemek. Aquinói Szent Tamás univerzalista módszerét és
annak logikai felépítményét, amely minden lehetséges
kérdésre megadta a válaszokat, a 14. században
egyszerűen félrelökték a nominalisták, akik azt tanították,
hogy a kereszténység alapvető elemeinek jelentős része
nem közelíthető és érthető meg logikával, azokat vakhittel
kell elfogadni; a 15. századi tudósok érdeklődése
mindinkább a kereszténység alapvető dokumentumai – a
Szentírás, az egyházatyák művei, az egyházi iratok stb.
újravizsgálata felé fordult. Az 1450-es években Lorenzo di
Valla, V. Miklós pápa titkára bebizonyította, hogy a
constantinusi adománylevél számos más, kulcsfontosságú
szöveggel együtt nyilvánvaló és primitív hamisítvány. Di



Valla a szent szövegek kritikai értékelésének új technikáit
dolgozta ki és terjesztette el. A Mediterráneumban
bekövetkezett politikai változások következtében az európai
tudósok látókörébe kerülhetett számos ókori könyv – szent
és profán, görög, héber és latin –, amelyeket már
évszázadok óta senki nem tanulmányozott. Bizánci és zsidó
őrizőik megelégedtek azzal, hogy e művek fennmaradjanak;
az itáliai reneszánsz tudósok – Valla, Marsilio Ficino és Pico
della Mirandola – a jövő kulcsainak tekintették,
egybevetették, összehasonlították és úgy kezelték őket,
mint a hagyományos nyugati ismeretek értékelésének
etalonjait.
Ebben az új iskolában nem különítették el és nem is
kívánták elkülöníteni a vallásos és a világi tudományt. Ficino
szemében Platón, akinek alapvető művei immár
hozzáférhetőek voltak az eredeti, görög nyelven is, az isteni
minőség hosszan sorakozó közvetítői közé, a Zoroasztertől
Hermész Triszmegisztoszon és Püthagoraszon át húzódó
vonulathoz tartozott, a kereszténységet megelőző és
megalapozó ősi tudást képviselte. A héber tudás egész
tárházát, amely érintetlenül őrződött meg
Spanyolországban évszázadokon át, ugyanebben az időben
tárta fel a Nyugat előtt Mirandola, aki eggyé ötvözte a zsidó
kabbalisztikus teozófiát és az újplatonikus kozmológiát.
Tanítványa, a hebraista Johann Reuchlin alkotta meg 1506
ban az első keresztény-héber szótárt, és megkísérelte
megakadályozni, hogy a domonkos inkvizíció módszeresen
megsemmisítse az előkerült zsidó könyveket. Így került a
humanizmus első ízben összeütközésbe az egyházzal. A
konfliktus nem volt elkerülhető. Az emberek most már
eredetiben tanulmányozhatták a görög és héber
szövegeket, és egybevethették őket a Nyugaton
évszázadokon át szentségnek tekintett latin verziókkal.



Valla, aki a görög Újszövetséget tanulmányozta, rámutatott
a Szent Jeromos-féle Vulgata számos hibájára – akár úgy is
fogalmazhatnánk, hogy itt derengett fel először a modern
szentírástudomány. Amikor pedig az emberek elfogulatlanul,
előítéletektől mentesen kezdik szemlélni a szövegeket,
számos olyan dolgot vesznek észre, amitől izgatottak
lesznek, vagy éppen kényelmetlenül érzik magukat. A
humanizmus üzenete éppen ez: nagyobb tudással a tisztább
lelki igazság felé. Ficino, Pico della Mirandola és Reuchlin
felvetették, hogy létezhet egy természetes vallás,
valamiféle egységes és önazonos minőség a különböző
bölcseleti és vallási tapasztalatok mögött, amelynek lényegi
igazságát leghívebben a kereszténység fejezi ki. Az
évszázadok során a rárakódott rétegek elhomályosították
ezt az igazságot, de a humanizmus felfedezi és megtisztítja
azt.
Az új szellemi mozgalom tehát az egyház
megreformálásának szolgálatába kényszerült, s ez a tény
zavarba ejtette a pápákat, a zsinatokat, a püspököket és a
királyokat több mint egy évszázadon át. A tudatlanságot a
bűnnel, a tudást a reformokkal tekintették azonosnak. Az
alapelvet sokféleképpen kifejezésre lehetett juttatni: fel
lehetett mutatni a hamisított dokumentumokat;
nyilvánosságra lehetett hozni a teljes és hiteles szövegeket;
e szövegeket újra és újra meg lehetett vizsgálni a
mindenkori legfrissebb tudás tükrében, hogy teljes és
romlatlan értelmük megvilágosodjék, és – miután
véglegesen és mindenre fény derült – száműzni lehetett az
egyház életéből és tevékenységeiből minden olyan
hiedelmet és gyakorlatot, amely nélkülözte a bibliai
megalapozottságot, vagy nem viselte magán a korai egyház
hitelesítő pecsétjének lenyomatát. A mozgalom
eredményeképpen – ha engedik gáttalanul haladni útján



az egyház jólétének és egész jövőjének az empirikus
tudomány lett volna a letéteményese, vagy még inkább:
egyfajta szélesebb közvélemény. Az új tudományosság
terjedése gyakorlatilag egybeesett a könyvnyomtatás
technológiájának felfedezésével, s ez mindkettő fejlődését
elősegítette. A legelső nyomtatott könyveket 1454 és 1457
között Mainzban készítették; ebben az időben látta el Valli
magyarázó jegyzetekkel a görög nyelvű Újszövetséget.
1500-ra Itáliában már hetvenhárom, Németországban
ötvenegy, Franciaországban harminckilenc,
Spanyolországban huszonnégy, Németalföldön tizenöt,
Svájcban pedig nyolc nyomda működött. A legjelentősebb
Aldus Manutius velencei nyomdája volt, amely szinte
kizárólag az újrafelfedezett görög klasszikusok kiadására
szakosodott; hallatlanul igényes, kifinomult és elegáns
köteteket állított elő, ám termelékenysége is rendkívüli volt:
az 1494 és 1515 között eltelt húsz év alatt huszonhét editio
princeps került ki a műhelyből, s mire Aldus 1515-ben
elhunyt, egyetlen fontosabb görög szerző sem maradt
kiadatlanul. A könyveket komoly mennyiségben állították
elő, s áruk a legigénytelenebb, hasonló terjedelmű
kéziratokénál is alacsonyabb volt. A nyomtatás gyors
fejlődése, s az a tény, hogy a megjelenő művek túlnyomó
része a vallás és a reform körüli, termékenyítő gondolatokat
tartalmazott, vadonatúj kihívás elé állította az egyházi és
állami hatóságokat, amelyek hagyományosan ellenőrzésük
alatt tartották a tudás és gondolkodás váltóit, sorompóit és
zsilipeit. A cenzúra és a könyvek terjesztésének
megakadályozása lényegében ugyanaz az eszköz és
módszer volt, mint a kéziratok ellenőrzése, ám döntő súllyal
esett latba a nagyságrendekkel megnövekedett sebesség és
mennyiség. A cenzoroknak egy egész nemzedéke kellett
hozzá, hogy megbirkózzon vele, de soha többé nem voltak



képesek olyan hatékonyan ellenőrizni az információt, mint
az olcsó könyvnyomtatás kora előtt.
A tudásnak és kommunikációnak ebben az új
arénájában született meg 1466-ban Erazmus. Családi
háttere jellegzetesen a régi világot képviselte. Egy pap és
egy mosónő fattyú gyermeke volt; abban az időben
sokaknak jutott osztályrészükül effajta indulás. A dolog arról
tanúskodott, hogy az egyház változatlanul nem volt
hajlandó engedélyezni papjainak a nősülést, ám képtelen
volt megakadályozni, hogy szeretőt, ágyast tartsanak.
Feltehető, hogy a valamely egyházi rendhez tartozó férfiak
felének „felesége” és családja volt. A cölibátus – a
humanizmus és mindenfajta teológiai polémia hátterében
a reformáció legkomolyabb vitapontja volt. Óriási társadalmi
problémát jelentett, és ha minden más változatlan marad,
képes lett volna a mérleget a reform javára billenteni. Egy
pap gyermekének általában az volt az egyetlen esélye és
reménye, hogy maga is egyházi pályára lép, és – vonakodva
vagy legalábbis nem túlságosan lelkesen – olyan jármot
vesz a nyakába, amelyet később majd a pokolba kíván; a
rossz újra és újra létrehozza önmagát. Sok ezer férfi (és
asszony) esett bele ebbe a csapdába; a kiváltságos
osztályok nemkívánatos és kényelmetlen ivadékai, akik
életfogytiglan olyan szerepbe kényszerültek, amelyhez sem
elhivatottságuk, sem pedig – minthogy nem léteztek
megfelelő képző-nevelő intézmények – felkészültségük nem
lehetett, így állt a dolog Erazmusszal is. Világrajövetele után
szülei nem folytatták közös életüket. Egy már világhíres
korában keletkezett önéletrajzi töredékben felfedte fattyú
voltát, és nem tagadta, hogy még mindig fájdalmas ez a
seb. Iskolázottsága szerfelett hitvány volt. A Gerard Groote
által alapított Közös Élet Testvérei volt a késő középkor egyik
legsikeresebben működő idealista rendje. Valóban és igazán



szegények voltak; igen komolyan vették közös munkájukat;
bizonyos értelemben a protestáns reformerek előfutárai,
amennyiben a Bibliát helyezték mindenek fölé, és
megvetették az istentisztelet kifinomultabb, csiszoltabb
formáit, például a többszólamú énekeket is. Erazmus
azonban 275 kisfiúval volt egy tanteremben egyetlen tanár
felügyelete alatt, s visszaemlékezésében jószerivel nem is
említ mást, mint a beléjük sulykolt latin mondásokat és
versikéket, mint például: „A főpapság a föld sója.”
Tizennyolc éves volt, amikor atyja és anyja is meghalt, és
nem látott más lehetőséget, mint hogy – ágostonos
szerzetesként – az egyházhoz csatlakozzék. Döntését
hamarosan megbánta, s a következő harminc évet azzal
töltötte, hogy szabadulni próbált kötelékeiből, jól tudva,
hogy elöljárói bármely pillanatban derékba törhetik tudósi és
írói pályáját, ha rákényszerítik a rend szigorú szabályait.
Egyike volt azoknak az ezreknek, akik a kiváltságos papi
osztályhoz tartoztak, ám lelkükben annak megszűntét
áhították.
Erazmus szerencséjére titkár lett Cambrai püspökénél,
aki a párizsi egyetemre küldte tanulni őt. Itt is a régi,
középkori világgal találkozott. A Montaigu Egyetemet
gúnyosan csak „Teológia Anya segglyuká”-nak nevezték a
párizsiak. Az egyetem ódon volt, roskatag, nyirkos és
koszos; az élelmezés felháborító, a hálótermek
húgyszagúak, és mindennapos volt a verekedés. Erazmus
már huszonhat esztendős volt, és mélységesen gyűlölte az
egészet, akárcsak Rabelais, aki azt kívánta, bárcsak égne
porig. Két másik alumnus – Loyolai Ignác és Kálvin János
azonban éppen ellenkezőleg: csodálták az intézmény
szigorát és egyszerűségét, és nagyszerűen érezték magukat
az egyetemen; íme egy igazi, komoly szakadék a 16.
századi humanisták és puritánok között. Az egyetem a



vallás mechanikus oldalát hangsúlyozta. A Louvain
Egyetemen, ahol Erazmus szintén eltöltött némi időt, 1493
ban még hosszan vitázott arról a tanári kar és a diákság,
hogy négy, egymást követő napon elmondott ötperces ima
nagyobb eséllyel talál-e meghallgattatást, mint egyetlen,
húszperces fohász, meg arról, hogy egy tízperces, tíz
emberért mondott ima hatékonyabb-e, mint tíz egyperces. A
vita nyolc héten át tartott, tehát tovább, mint amennyi idő
alatt Kolumbusz Kristóf 1492-ben, vagyis egy évvel
korábban Amerikába ért. Erazmus nagy, intellektuális
kitörése 1499-ben következett be, amikor Angliába utazott,
és Oxfordban meghallgatta Colet Szent Pál rómaiakhoz írt
leveléről tartott előadását. Colet nem tudott görögül, de járt
Firenzében, és magába szívta Valla, Ficino és a
neoplatonisták szellemét. Előadásaiban áthatolt a
kommentárok végeláthatatlan rétegein, frissen és újszerűen
vette szemügyre Pál szövegét, és felfedte annak valódi
értelmét, amely új fényt vetett magára a keresztény hitre is.
Így Pál rómaiakhoz írt levele – nem először és nem utoljára
szellemi megvilágosodást támasztott, és a keresztény élet
új szemléletét idézte meg. Erazmus elhatározta, hogy maga
is újraolvassa a Szentírást, és hogy még eredményesebben
tehesse ezt, megtanul görögül. A létfenntartáshoz és a
tanuláshoz szükséges pénzt pedig könyvek írásából kívánta
előteremteni.
Közel négy évtizeden át, 1536-ban bekövetkezett
haláláig hatalmas mennyiségű művet hozott létre, amelyek
felölelik a keresztény életet, az oktatás elméletét és
gyakorlatát, az egyház és az állam helyzetét és állapotát, s
mellesleg tartalmazzák a szent és a patrisztikus szövegek
tudományos elemzéseit is. Ez utóbbiak közül messze
legfontosabb a görög nyelvű Újszövetség kiadása, amely
noha nem tökéletes formában – először tette



hozzáférhetővé a katolikus keresztények számára a szöveg
eredetijét. Erazmus mint tudós a legmagasabb mércéket
állította maga elé, ugyanakkor azonban ismeretterjesztő és
tudósító is volt, aki felismerte, mennyire fontos a
kommunikáció. Azt akarta, hogy könyvei kicsik, jól
forgathatók és olcsók legyenek, s ő volt az első író, aki
valóban megértette és ki is használta a könyvnyomtatás
lehetőségeit. Igen gyorsan, nemegyszer ott, a nyomdában
dolgozott, a helyszínen ellenőrizve és korrigálva a
nyomatokat. Felvillanyozta a nyomdafesték szaga, a
reformáció tömjénillata. Művei mindennek eredményeképp
hihetetlen sebességgel terjedtek el. Első sikere, az Adages
(1500) a nyelvtanulást elősegítő latin idézetgyűjtemény
volt, amely ugyanakkor tükrözte szerzőjének bölcseleti
állásfoglalását is; a könyvet újra és újra kiadták, s a
bővítések során lassan egy több mint négyezer rövid
szövegegységből álló gyűjteménnyé duzzadt, s ugyanazon a
módon és ugyanazzal a mechanizmussal formálta a
társadalmat, mint a korábbi, primitív közmondások és
példázatok. Enchiridion című műve – „a laikus kézikönyve”
először 1503-ban jelent meg, majd 1509-ben és 1515-ben,
ezután pedig minden évben újabb kiadásai láttak
napvilágot, s még szerzőjének életében lefordították cseh,
német, angol, francia, spanyol, olasz és portugál nyelvre is.
A balgaság dicsérete 1511 és 1536 között harminckilenc,
köztük néhány igen magas példányszámú kiadást ért meg;
egy párizsi kiadó például, hallva, hogy a könyvet esetleg be
fogják tiltani, nagy sebesen huszonnégyezer példányt
állított elő. Voltak esztendők, amikor – a lehetőségekhez
mérten pontos számítások szerint – az Oxfordban,
Londonban és Párizsban eladott könyvek egyötöde Erazmus
műve volt. Az 1530-as években a görög nyelvű
Újszövetségnek 300 000, más műveinek pedig összesen 750



000 példánya forgott közkézen. Erazmus új jelenség, az első
igazi bestsellerszerző volt. Oly kiterjedt és intenzív
levelezést folytatott, hogy amikor Antwerpenben, Európa
leggazdagabb városában élt, a postás előbb állt meg az ő
otthona, mint a Városháza előtt.
Erazmus V. Károly császár politikai tanácsadója lett, III.
Pál pápa pedig bíborosi kalapot kínált neki. Számos európai
város választotta díszpolgárává, és hívta meg lakosai közé.
Ha azonban csak egy nemzedékkel később próbálta volna
meg terjeszteni műveit és tanítását, minden bizonnyal
elfogták volna a Habsburgok, a pápa pedig kiközösítette
volna – halála után csak tíz évvel történt, hogy a tridenti
zsinat indexre helyezte görög Újszövetségét; egy későbbi
alkalommal IV. Pál pápa „minden eretnekek vezérének”
nevezte őt, és indítványozta, hogy égessék el összes
műveit. Mindenütt való, korlátlan jelenlétét ekkorra már a
megreformált Európa legnagyobb részében
nemkívánatosnak tekintették. Erazmus mintegy a
humanizmus hullámtaraján lovagolt, amely sosem látott
lehetőségeket kínált a lelki-szellemi előrehaladásra, s amely
előre jelezte a társadalom minden rétegét átható s egy
belülről induló, önkéntes és univerzális mozgalom által
végbevitt reformokat. Ezek a rózsás távlatok a század
derekán sötétbe borultak, és valami egészen más
következett be: a kereszténység államhatárok mentén és
ellentmondást nem tűrően kötelező jelleggel kettészakadt.
Két felfegyverzett ellentábor jött létre: egy félig
megreformált, kizárólag a Szentírásra alapozó, s egy
reformálatlan, csakis a tekintélyre támaszkodó világ; köztük
pedig áthidalhatatlan szakadék, a háborúk és üldöztetések
áldozatainak holttesteivel. Az eredmény gyakorlatilag az
erazmusi álom antitézise lett.



Itt érhető tetten a kereszténység, Európa és az egész
világ egyik legnagyobb tragédiája. Az erazmusi álom
ugyanis nem volt egészen utópisztikus. Mindenki
egyetértett abban, hogy a hit oszthatatlan. A legtöbben úgy
vélték, hogy szükség van egy egységes tudományos
rendszerre is. A társadalmat általánosan nemcsak
egységnek, de organikus egységnek is tekintették. Ugyan
miért ne oldódhatott volna harmóniába az első kettő a
harmadikban? A reneszánsz reformereinek célja bizonyos
értelemben csupán annyi volt, hogy korszerűsítsék a
Karoling-kori társadalomelképzelést, az új ismeretek
alkalmazásával helyreigazítsák a felgyülemlett hibákat és
visszásságokat. Kétségkívül mindnyájan egyetértettek
abban, hogy a régóta esedékes reform már nem
halogatható. Erazmus műveinek elképesztő sikere azt
sugallja: a képzett, művelt emberek között
véleményazonosság volt a javasolt változtatások
tekintetében is. Lássuk hát, mik is voltak ezek a javaslatok,
miben különböztek a protestáns reformerek programjától, és
mennyiben voltak azonosak.
Erazmus, mint kivétel nélkül a reformerek, azzal kezdte,
hogy semmibe vette a privilegizált papi osztály létezését.
Magát világinak tekintette, és nem tett különbséget egyházi
személyek – mint például Colet – és világiak – mondjuk
Morus Tamás – között. A humanisták ezt magától értetődő
közhelynek tekintették, mert társadalmi helyzetüktől
függetlenül, azonos meggondolások alapján tartották
fontosnak ugyanazokat a dolgokat. Vezető tudósok, például
Sir John Cheke vagy Jacob Sturm esetében nem is mindig
könnyű megállapítani, vajon egyházi rendhez tartozó vagy
világi személyek voltak-e. Erazmus Enchiridionja, noha
kifejezetten a világiakhoz szól, általánosságban tartalmazza
szerzőjének nézeteit, amelyek tehát ugyanúgy hasznára



válhattak papi személyeknek is. Erazmus Tertullianus és
Pelagius szellemi hagyományainak folytatója volt:
természetesnek és kívánatosnak tekintette, hogy a képzett
világiak minden erejükkel szolgálják az egyházat, és a
papságnak e tekintetben egyáltalán nem tulajdonított
kiemelkedő, kitüntetett szerepet.
A latinul tudó világi réteg létrejöttével bezárult a
szakadék, amely a 8. században jött létre, és amelyet
ideológiai alapokra támaszkodva VII. Gergely és utódai
mélyítette tovább. A folyamat – különösen a nagyobb
városokban – folytatódott még egy darabig. Erazmus az új,
városi civilizáció terméke volt, és annak középosztálybeli
tagjaihoz beszélt – akár azt is mondhatnánk, hogy az 5.
század óta ő volt az első, valóban tiszta és világos
gondolatokat megfogalmazó városlakó. A 15. században a
klérus hatékony megreformálásának gyakorlati nehézségei
folytán a világiaknak jószerivel arra kellett szorítkozniuk,
hogy a papság által kisajátított területeket vegyék célba, s
ezen belül is elsősorban az oktatást. Az egyház továbbra is
jogot formált az oktatás fölötti ellenőrzésre, de mind több és
több iskolát tartottak fenn és működtettek már világiak.
Amikor Colet 1510-ben megalapította a Szent Pál Iskolát,
Erazmus megjegyezte: „A jövedelmek kezelésére és az
egész vezetés élére nem papokat, nem is a püspököt s nem
a káptalant, ahogy ők nevezik, hanem néhány
köztiszteletben álló, családos polgárt állított. Amikor pedig
megkérdezték tőle, hogy miért, azt válaszolta, hogy noha az
emberi dolgok terén semmiben sem lehetünk bizonyosak,
úgy találta, hogy ők a legkevésbé romlottak mindenki
közül.” Erazmus, akárcsak Colet, a kereszténység elitjének
és minden reform reménységeinek tekintette a keményen
dolgozó, józan, középosztálybeli városi embereket, és
majdnem minden reformpárti osztotta ebbeli nézeteit, és



valamennyien elutasították a papság bármiféle sajátos
követeléseit. Luther így kommentálta a Galatabeliekhez írt
levél (3:28) szövegét: „Nincs sem pap, sem világi ember,
sem kanonok, sem vikárius, sem gazdag, sem szegény,
bencés, kartauzi, minorita vagy ágostonos, mert semmi nem
a helyzettől, rendtől vagy fokozattól függ.” Vagy ahogyan
Nicholas Ridley fogalmazott: „Szent Péter minden embert
papnak nevez.” William Tyndale, az 1520-as évtized
jellegzetes reformere így írt: „Te, aki a konyhában teljesíted
feladatodat, és nem vagy több, mint konyhai szolga...
tudod, hogy téged ebbe a hivatalba Isten helyezett... Ha a
dolgokat, ezt vagy azt tekinted, különbséget látsz az
edények mosogatása és az Isten igéjének hirdetése között,
de ha azt szemléled, hogy mindkettő Neki tetsző cselekedet,
nincs különbség...” Valamivel később pedig John Knox: „Ez
az a pont, ahonnan nézetem szerint minden ember
egyenlő.” Ami pedig az Isten szolgálatát illeti: „Legyetek
saját házaitokban mindannyian királyok és püspökök.”
A papi szerep e leértékelése összefüggött azzal a
meggyőződéssel – amelyet szintén osztott Erazmus és
minden jelentős reformer is –, hogy semmi szükség
közvetítőkre a keresztény lélek és a Szentírás között.
Mindannyian kívánatosnak tartották, hogy a Biblia a lehető
legszélesebb körben és mindenütt a helyi nyelven legyen
hozzáférhető. A Bibliához – eredetiben vagy bármilyen
fordításban való – hozzáférés Keleten soha még csak szóba
sem került. Nyugaton a papság már a 9. század óta mind
konkrétabban fogalmazta meg a Bibliával kapcsolatos
kizárólagos közvetítői, értelmezői, sőt felügyelői jogokra
támasztott igényeit, és nagyjából 1080 után már ismételten
előfordult, hogy a pápa, egyes zsinatok vagy püspökök
nemcsak a Biblia helyi nyelvre való fordítását, de általában
a világiak általi olvasását is megtiltották. Bizonyos



szempontból ez volt a középkori katolikus keresztény
egyház legfelháborítóbb vonása. A Biblia vizsgálatára tett
kísérlet a valdensek óta az eretnekség bizonyítékának
számított – pusztán emiatt már meg lehetett égetni valakit
–, az elhajló nézetűek pedig következésképpen mind
bizonyosabbak voltak benne, hogy a Biblia és a klérus vele
kapcsolatos igényei nem összeegyeztethetők. A 13.
századtól kezdve az Újszövetség számos, helyi nyelvű
fordítása kezdett terjedni az írástudó emberek között. A 14.
század végétől az egyház és bírálói, például a lollardok és
husziták közti viták egyik fő tárgya a Bibia
hozzáférhetőségének kérdése lett. Az egyházi hatóságok
egyetlen népi nyelvű Bibliát sem ismertek el hitelesnek,
kivéve Csehországot, amely 1420-ra gyakorlatilag szakított
Rómával – ugyanakkor e helyi szövegváltozatokat soha és
sehol nem tiltották elég hatékonyan és eredményesen.
A könyvnyomtatás elterjedésével reménytelenné váltak
a cenzorok erőfeszítései. Az élen Németország járt. Mire
Luther 1522-ben kiadta saját fordítású Újszövetségét,
Németországban már tizennégy, Hollandiában pedig négy
szövegváltozat járta; egyik sem rendelkezett cenzori
engedéllyel, és egyik sem valamelyik kolostor nyomdájának
terméke volt, de a betiltásuk gondolatával az egyház
jószerivel teljesen felhagyott. Erazmus nemcsak örömmel
köszöntötte ezt a fejleményt, de szerette volna, ha létrejön
egy új, írástudó, világi értelmiség, amelynek minden szent
szöveghez korlátlan hozzáférése van. „Gondoljuk csak meg:
kik voltak Jézus hallgatói! Vajon nem egy összevissza, kusza
sokaság?... És vajon zavarta-e Krisztust, hogy ilyenek fogják
olvasni őt, amikor hallgatóságául választotta őket? Az a
véleményem, hogy a földművesnek is olvasnia kell, a
kováccsal és a kőművessel együtt, de még a kurváknak, a
kuplerosnéknak és a törököknek is. Ha Krisztus nem sajnálta



hozzájuk intézni szavait, én sem tagadhatom meg tőlük
azokat.” Erazmus fontosnak tartotta, hogy „mindenki a saját
nyelvén, érthető formában hallhassa az Evangéliumot”
ahelyett, hogy „latinul motyogná a zsoltárokat meg a
Miatyánkot, miközben fogalma sincs róla, hogy mit beszél”.
Erazmus szemében, mint minden reformátoréban, a
keresztény világszemlélet központja a hiteles szövegű Biblia
volt. Ugyanígy egyetértett a reformátorokkal abban is, hogy
gyakorlatilag in toto elutasította a mechanikus
kereszténységet: a búcsút, a zarándoklatokat, a különleges
kiváltságokat, a holtak lelki üdvéért mondott misékét és a
mesterséges érdemek – általában és leginkább: pénz – által
elnyerhető üdvözülést. Így írt: „Talán azt hiszitek, hogy
minden bűnötöket lemoshatja egy darab papír, egy
lepecsételt pergamen, egy kis odacsúsztatott pénz, valami
viaszmás, vagy egy kis zarándokút. Rútul becsaptak
titeket.” És ki volt, aki becsapta őket? Elsősorban a pápaság.
Nem is meglepő: a pápaság velejéig romlott, és mindennél
nagyobb szüksége van arra, hogy megreformálják. A
balgaság dicsérete című könyve a botrányos életű katona
pápánál, az erődöket teljes fegyverzetben megrohamozó II.
Gyulánál Rómában tett látogatásának eredménye volt.
Gyula Rómájában – írta Erazmus – „láthatod, amint egy
fáradt öregember ifjonti energiával cselekszik, és nincs
tekintettel sem a munkára, sem a költségekre, csak azért,
hogy felborogassa a törvényt, a vallást, a békét és az
emberi intézményeket”. Senki emberfia nem remélheti,
hogy az egyház gépezete segítségével a mennyek
országába jut: „A ceremóniák nélkül talán nem leszel
keresztény, de csupán általuk ugyanúgy nem leszel az.”
Merre vezet hát az út az üdvözülés felé? Erazmus
egyetértett a reformátorokkal abban, hogy tanulmányozni
kell a Bibliát. Egyetértett a személyes jámborság, áhítat és



hitbuzgalom, különösen az ima fontosságában is. Az ember
önmagát Isten közvetlen megismerése által s nem valamely
intézmény közbeiktatásával válthatja meg. Véleménye
azonban ezen a ponton eltért a lutheránusokétól és a kései
kálvinistákétól is. Erazmus, mint tudós és szövegkritikus,
megtanulta, hogy ne higgyen a teológiának, amelynek
dogmatikus következtetései és kijelentései – mint felfedezte
– gyakran alapultak téves olvasatokon és értelmezéseken.
(Bizalmatlanságát dühödten viszonozták a teológusok, akik
hevesen tagadták, hogy a szövegkutatóknak joguk lenne
teológiai kérdésekben véleményt formálniuk, és
körömszakadtáig ragaszkodtak a régi hibás és rossz
szövegekhez.) Erazmus saját kutatásai révén felhatalmazva
érezte magát arra, hogy eltávolítson egy híres, trinitárius
részletet az 1János 5,7 szövegéből („Mert hárman vannak, a
kik bizonyságot tesznek a mennyben, az Atya, az Ige és a
Szent Lélek: és ez a három egy.”), minthogy ez a görög
szövegben egyáltalán nem szerepelt. Ez vezette arra, hogy
kétségbe vonja a metafizikus okfejtést és logikát, amelyek
lehetővé tették a skolasztikusoknak, hogy bármely
lehetséges teológiai kérdésre és helyzetre megdönthetetlen
bizonyosságokkal válaszoljanak. Foitiers-i Hilariust
kommentálva felteszi a kérdést: „Nem lehetséges-e
egyesülni az Atyával, a Fiúval és a Szentlélekkel anélkül is,
hogy az ember képes lenne filozófiai magyarázatot adni a
köztük fennálló különbségről, a Fiú születéséről, esetleg a
Szentlélek kiáradásáról?” A kérdés józan és jogos, de
mindenképpen merész; ennyit a vitáról – tette hozzá
Erazmus –, amely az arianizmushoz, a monofizita
szakadáshoz és az iszlámhoz vezetett; ennyit a végzetes
szóról, amely 1054 óta szembeállítja Keletet és Nyugatot, és
amelynek következtében Bizánc a keresztény világ számára
elveszett. A továbbiakban lényegtelennek minősíti a sok



teológiai meghatározást és spekulációt, ismét hangsúlyozva
azokat az erényeket, amelyeket Jézus vázolt fel az
Újszövetségben, s amelyeket a kereszténység
leglényegének ítél: „Nem kárhoztok el, ha nem tudjátok,
vajon a Szentlélek az Atyától származik-é, s hogy a Fiúnak
egy vagy két kezdete volt, de nem kerülhetitek el a
kárhozatot, ha nem ápoljátok a lélek gyümölcseit: a
szeretetet, a vidámságot, a türelmet, a jóságot, a
szívélyességet, a béketűrést, a könyörületet, a hitet, a
szerénységet, a mértékletességet és a szemérmességet.”
Az egyháznak – érvelt Erazmus – egy, a lehetséges
minimumra redukált teológia kell. A kereszténységnek a
békén és az egyetértésen kell nyugodnia, „ezek azonban
aligha tarthatók, hacsak nem olyan kevéssé határozzuk meg
őket, amennyire csak lehet”. Az embernek számtalan
kérdésben „a saját ítéletére kell hagyatkoznia, mert ezek a
dolgok szerfelett homályosak”. Az igazságot kereső embert
a Szentírás és a patrisztikus források tanulmányozására kell
bátorítani. Lehetséges, hogy volt alkalom, amikor tanult
emberek megfogalmazhatták a hit szabályait. A formulának
azonban rövidnek kell lennie, egyfajta „Krisztus
bölcseletének”, amely elsősorban az erkölcsi erényekkel
foglalkozik. „Mindazt, ami a hitről szól – írta –, egészen
kevés számú pontba kell sűríteni, s ugyanezt kell tenni
mindennel, ami a keresztény életmóddal kapcsolatos.” A
teológusok – ha akarják – ezután kialakíthatják saját
elméleteiket, s a hívek vagy komolyan veszik, vagy
figyelmen kívül hagyják majd azokat. A leginkább vitatott
kérdésről őszintén és tartózkodás nélkül beismeri: „Ha bíró
lennék, nem mernék senkit megfosztani az életétől, sem
kockára tenni az enyimet.”
Erazmus álláspontja a meghatározásokat kereső és
mindenre irányadó, megfellebbezhetetlen választ igénylő



papság szempontjából természetesen ezúttal is
megbotránkoztató volt. Úgy vélte: Istennek nem szándéka
vagy kívánsága, hogy ebben az életben mindent feltétlenül
megvilágítson, megmagyarázzon és megértessen velünk. Az
efféle agnoszticizmus elfogadhatatlan volt az Ágoston
kezével megformált és VII. Gergely meg III. Ince által
megszervezett egyház számára, amely úgy tartotta, hogy a
hitelvi meghatározások kiterjesztése és a hatalmat jelentő
tekintély folyamatos erősítése a fejlődés és növekedés
alapvető feltételei. A pápaság szemében mindez
elfogadhatatlan volt, de nem lelkesedtek a protestáns
reformerek sem. Erazmus alapjában véve hitt egy tiszta és
egyszerű, morális reformban, abban, hogy ha az egyház
szelleme átformálódik és megvilágosul, akkor a
kereszténység minden, akár intézményes, akár hitelvi
problémája mintegy magától megoldódik, ám előbb az
egyháznak – Szent Pál szavaival – „új emberré” kell válnia. A
morális reformot sürgősnek tartotta Luther is, de minden
reform eredménytelen és illékony lett volna, hacsak nem
intézményi változásokkal és határozott hitelvi korrekciókkal
karöltve érvényesül. Nem vitás: egy megfelelő,
következetes teológiai változások nélküli morális reformnak
nem az lett volna a legnagyobb baja, hogy értelmetlen és
haszontalan. Először azt kellett megértenünk, hogyan
fogalmazta meg magát az ember Isten előtt, ez pedig
teológiai probléma volt. Nem a doktrína leegyszerűsítésére
volt hát szükség, hanem arra, hogy rendbe tegyék – ez
pedig nem kevesebb, hanem még több definíciót jelent.
Ebből az alapvető ellentétből szélesedett ki mindinkább
a viszálykodás. Ha a teológiai definíciók lényegtelenek, s
akár nemkívánatosak is, akkor ebből természetesen
következik, hogy nem szabad erőltetni az egyöntetűséget,
erőszakot tenni a lelkiismereten. Erazmus gyűlölte az



inkvizíció által gerjesztett boszorkányüldözés-lelkiállapotot
és a szüntelen kutatást az – akár a legkisebb részletekre
vonatkozó – illuzórikus bizonyosság után. „Régebben az
eretnekség csak az evangéliumoktól, a hit alaptételeitől
vagy valami hasonlóan fontos dologtól való elfordulást
jelentette. Manapság szinte mindenért azt kiáltják rád:
»eretnek!« Minden, ami nem tetszik az embereknek, vagy
amit nem értenek – eretnekség. Tudni görögül – eretnekség.
Görög szót helyesen ejteni – eretnekség.” Mindez csak
végeérhetetlen kavarodáshoz vezethetett. Ám „a szellem
munkálkodásához s a jámborsághoz általános béke kell”. A
reformátoroknak kevésbé kérlelhetetleneknek kell lenniük,
amikor a változásokat követelik, azok pedig, akik máglyán
akarják elégetni az embereket, legyenek kevésbé
türelmetlenek. Mindkét fél terjessze ki jámborságát és
könyörületességét a másik felé. Az üldözés vétség a
jámborság ellen, azonkívül pedig eredménytelen is: „Az
erős, életrevaló szellem nem tűri a kényszert. Kényszeríteni:
ez jellegzetesen a zsarnokok módszere; eltűrni a kényszert
így a szamarak cselekszenek.” Azokban a városokban, ahol
az emberek többféle vallásúak, mindkét fél maradjon a saját
városrészeiben, és mindenki hallgasson a saját
lelkiismeretére, amíg a megegyezésre való alkalmat meg
nem hozza az idő. Addig pedig a nyílt izgatásnak vessenek
véget, a nyilvánvaló helytelenségeket orvosolják, és az
emberek a türelmességet gyakorolják, míg összeül a nagy
zsinat, és a megújult hit alapján egyesülhetnek a
különbözők.
Róma soha nem fogadta lelkesen az efféle békés
recepteket. Eredetileg Luthernek és más rebelliseknek
szóltak, ám később úgy tekintették őket, mint pozícióik
megszilárdításának akadályát és mint annak a
kétségbevonhatatlan joguknak a megsértését, hogy a



befolyásuk alatt tartott területekre rákényszerítsék
doktrínájukat és intézményeiket. Mindez egy további, talán
mindegyiknél fontosabb különbséggel is összekapcsolódott:
Erazmus elítélte, hogy Luther a reform megvalósítása
érdekében a német hercegek segítségéért folyamodott. Élt
benne a korabeli modern városlakó erős ellenszenve a
hatalom iránt, és visszariadt a gondolattól, hogy az egyes
államok uralkodói saját tetszésük és elfogultságaik alapján
dönthessenek az egész lakosság vallásos hite felől.
Egyforma rossznak tekintette a királyi vagy hercegi
hatalmat és a romlást, a háborút:
A sas a király kiábrázoló képe: nem szép, nem dalos és nem ízletes, hanem
húsevő, ragadozó, útonálló, pusztító, magányos, gyűlöletes mindenki előtt,
kártevő...
Vajon a nagyszerű városokat nem a nép emelte-e, s nem az uralkodók
rombolták-e le? Vajon egy ország nem polgárainak szorgos munkájából
növekszik-e, csak azért, hogy végül uralkodóinak mohósága rabolja ki? Vajon a
jó törvényeket nem a nép képviselői hozzák-e, s nem a királyok-e azok, akik
megsértik őket? Vajon a közösség nem emberszerető-e, míg az uralkodók a
háborúkat tervezgetik?
Erazmus pacifista volt, és elutasította az „igazságos
háború” fogalmát. Nyolcéves korában egyszer látott Utrecht
kapui előtt kétszáz, a város püspökének parancsára kerékbe
tört hadifoglyot. Dulce bellum inexpertis című műve volt az
első könyv Európa történetében, amely teljes egészében a
pacifizmus ügyéért szállt síkra. Szerzője azt latolgatja,
miféle nemzetközi testületeket lehetne felállítani bölcs
emberekből, akik döntést hoznának az uralkodók vitás
dolgaiban; úgy véli, hogy egy depolitizált pápaság kitűnően
betölthetné ezt a szerepet. Olvasóinak hatalmas,
nemzetközi közösségéhez fordul: „Hozzátok szólok,
mindannyiotokhoz, akik keresztényeknek tartjátok
magatokat – szövetkezzetek e gondolatokért. Mutassátok



meg, mit tehetnek a hatalmasok zsarnoksága ellen az
egyesült tömegek!” Erazmus szerint elkerülhetetlen lenne a
háború, ha uralkodójának parancsára minden állam a maga
saját vallása mellett döntene: „a szavak és írások hosszú
háborúskodása végül az ökölcsapásokhoz vezet”.
Szászország hercegének írja: „A különböző szekták létének
eltűrése gonosz dolognak tűnhet szemedben, de még ez is
jobb, mint a vallásháború. Ha a papságnak sikerül ebbe
belerángatni az uralkodókat, az katasztrófa lesz
Németországra és az egyházra nézve is... romok és
nyomorúság mindenütt, a vallás hamis ürügyével véghezvitt
pusztítás.”
Erazmus életének utolsó húsz esztendeje – amelynek
során látta gyülekezni a vallásháború felhőit Európa felett
az optimizmustól a rémület felé sodródás időszaka volt.
1516-ban adta ki görög nyelvű Újszövetségét egy
kommentárral, s ebben annak a programnak a túlnyomó
részével, amely minden haladó gondolkodású ember szerint
a reform záloga volt. A szöveg mindenütt helyeslésre talált;
maga Leó pápa is lelkesedett. 1517 februárjában Erazmus
így írt barátjának. Wolfgang Capitónak: „Most szinte
szeretnék ismét ifjú lenni, mégpedig azért, mert látom egy
aranykor eljövetelét: világosan látjuk az uralkodók
szándékait, amint átszellemülten, minden erejüket a béke
keresésének szentelik.” Majd két hónappal később – nem
sokkal azelőtt, hogy Luther berobbant a köztudatba
téziseivel – a következőket írta a pápának: „Gratulálok
ennek a kornak, amely aranykornak ígérkezik, ha valaha is
lehetséges ilyesmi egyáltalán” – és köszöntötte Leót „a
kereszténység tartós és általános konkordátumáért”.
Az 1517-es év vége előtt azonban már másképp látta a
helyzetet: „Félek, hogy hatalmas forradalom készülődik
(Németországban).” Luther wittenbergi téziseivel szemben



nem voltak különösebb kifogásai. A színfalak mögött
megpróbálta védelmezni is Luthert a feldühödött
hatóságokkal szemben, s mindkét félnek önmérsékletet és
türelmet javasolt. 1518 elejére azonban már látta, hogy
mindkettő a tudás, a műveltség ellen fog fordulni, mert a
teológia megszállottjai. Magának Luthernek írta:
„Megpróbálok semleges maradni, hogy segítsem a tudás
megújhodását, amennyire csak erőmből telik. És úgy látom,
hogy többet lehet elérni polgári önmérséklettel, mint
indulatos türelmetlenséggel.” Tanácsa nem talált
meghallgatást. Luther, aki eleinte – legalábbis a
nyilvánosság előtt – tisztelettel viseltetett Európa bölcse
iránt, „gőgös szkeptikusnak” tartotta őt; kicsinyhitű
embernek, akiben „az emberi minőség uralkodik az isteni
fölött”. Erazmus bizalmas körben csak „a gót”-ként
emlegette Luthert; a múlt emberének tartotta, ám egy sötét
jövő baljós előhírnökének is – „ő a fa, amely a nacionalizmus
mérges gyümölcsét hordozza”. Felbőszült, amikor a Luther
bűneiben való részességgel vádolták, és még jobban
feldühödött annak hallatán, hogy egyesek neki tulajdonítják
Luther gyalázkodó vitairatait. Akaratán kívül cibálták bele a
konfliktusba; az ortodox Edward Lee, York későbbi érseke
támadta meg, és rendkívül kínosan érintette, hogy barátai
meglehetősen otromba ellentámadással válaszoltak: „Te
mocsok! Ha nem követed meg Erazmust, nevedet, mint egy
darab szart, áthajítom az eljövendő idők határvonalán, hogy
az emberek örökkön érezzék ocsmány bűzödet!” Ez éppen
az a teológiában dívó halaskofastílus volt, amelytől annyira
undorodott, s amelynek szabad folyást engedtek Luther és
ellenfelei. Luther meghívta az egész kereszténységet:
„mossátok meg kezeteket ezeknek a bíborosoknak,
püspököknek, pápáknak és a római Szodoma egyéb
szennyedékinek vérében!” – míg Louvain pápapárti



teológusai arra szólítottak fel mindeneket, hogy tekerjék
már ki a nyakát „a Sátán e fingjának, amelynek bűze az
egekbe ér”.
Erazmus megpróbált kimaradni ebből az ízléstelen
csetepatéból, amely homlokegyenest ellenkezett a reform
kivitelezéséről kialakított nézeteivel. Luther determinisztikus
s az övével teljességgel ellentétes
megváltásértelmezésének széles körű terjedése azonban
arra kényszerítette, hogy világosan megfogalmazza
álláspontját. 1524-es, A szabad akaratról című könyvében
elutasította a predesztináció gondolatát, és hangsúlyozta,
hogy az embernek hatalmában áll saját képességeivel
munkálkodni saját megváltásán – itt szólalt meg Pelagius
hangja, az antikvitás valódi bölcsessége. Amikor Luther
megjelentette jellegzetesen goromba válaszát, Erazmus úgy
vélte, itt az ideje egy kis dorgálásnak: „Ocsmány vádjaid,
hogy én ateista vagyok, epikureus és szkeptikus, ugyan
miképpen segítik érvelésedet?... Rettenetesen nyugtalanít,
hogy a te arrogáns, arcátlan és engedetlen természeted
fegyverbe szólítja a világot... Bár lenne jobb a jellemed – de
hát oly igen meg vagy elégedve azzal, amilyen neked jutott.
Kívánj nekem bármit, csak ne a saját vérmérsékletedet.”
Luther ezután már csak kígyónak, darab szarnak, az egyház
beteg lerombolójának, a kamasz fiúk hitvány
szenvedélyeitől gyötört uszítónak nevezte Erazmust, és azt
mesélte barátainak, hogy Rómában saját szemével látta,
amint az ördöggel kart karba öltve sétálgatott.
Ahogy Luther fokozatosan megerősítette helyzetét, és
amitől Erazmus a leginkább tartott – a világi hatalom is
mindinkább érdekeltté vált a dologban, az idős tudós
továbbra is megtartotta a reformerektől való távolságot.
Hyperaspistes című művében (1526–27) ismét
nyomatékosan javasolja a lehető legkevesebb teológiát: „A



szent szövegeknek vannak bizonyos védett területei, ahol a
tanulmányozásnak, elemzésnek meg kell torpannia.”
Ragaszkodott ahhoz, amit „természetes vallásnak”
nevezett. Elutasította a Rómával való szakítást: „Kitartok e
mellett az egyház mellett, míg csak jobbat nem találok...
nem rossz kormányos az, aki középen hajózik két gonosz
között.” Elsősorban az emberek zaklatását, üldözését és az
inkvizíciót bírálta, és nyomatékosan hangsúlyozta a békés
együttélés fontosságát. V. Károly császárnál
kompromisszumot sürgetett: két szín alatti áldozást, a
papok nősülésének engedélyezését és türelmi törvények
meghozatalát. Élete utolsó éveit különböző szabad
városokban – például Baselben és Freiburgban – töltötte; ott,
ahonnan reménye szerint alkalma és lehetősége lett volna
elmenekülni a közeledő vallásháború elől: „A világ polgára
vagyok; mindenkinek ismerős és mindenkinek idegen.”
Fájdalmasan meglepte a hír, hogy VIII. Henrik kivégeztette
barátját, Morus Tamást. Vajon mi történhetett a tehetséges
és felvilágosult királlyal, akire emlékezett? És ugyan miért
volt Morus olyan ostoba, hogy egy vitás kérdésben
szembeszállt vele? Hát az egész világ megbolondult? Utolsó
műveinek egyike, az On the Sweet Concord of the Church a
kölcsönös türelem ajánlása; jóakaratú, mérsékelt és szelíd
mindkét szemben álló fél részéről szilaj támadásokat és
bírálatokat kapott.
Erazmusnak kétségtelenül igen-igen sok híve volt
Európa-szerte. Volt idő, amikor valóban úgy tetszett: a
többség egyetértésével győzedelmeskednek és
megvalósulnak a reformról vallott nézetei. Akadtak hívei és
csodálói a legkülönbözőbb gondolkodású emberek között. A
kitűnő vitatkozó, az ortodox Johann Eck 1518-ban így írt:
„Néhány szerzetes és botcsinálta teológus kivételével
minden tanult ember Erazmust követi.” A mérsékelt



reformer, Oecolampadius 1522-ben írta Erazmusnak: „Nem
akarunk sem katolikus, sem lutheránus egyházat. Egy
harmadikfélét akarunk.” 1526-ban Mercurio Gattarina
császári kancellár mondta: „A keresztény világot három
részre osztva látom magam előtt: katolikusra, lutheránusra,
és azokra, akik nem kívánnak mást, mint Isten dicsőségét és
az emberiség jólétét – ez pedig Erazmus pártja, s én büszke
vagyok rá, hogy oda tartozom.” Maga Erazmus is „a
harmadik egyházról” beszélt. Ennek felépítéséhez azonban
elengedhetetlen volt a szelídség, és folyamatosan
csökkentek az esélyei, ahogy mélyült a szakadék, és
kialakultak a frontvonalak Róma és Németország között.
Ugyanakkor nem lenne helyes úgy ábrázolni a
lutheránus mozgalmat, mint katasztrófát, amely
megakadályozta az erazmusi program megvalósulását a
keresztény egység rendjén belül. Ennyire azért nem
egyszerű a dolog. Erazmus modern elme volt; ez bizonyos
értelemben előnyt jelentett, amely melléállította a jómódú
városok haladó közvéleményét és ennek köszönhette
követőinek soknemzetiségű tömegeit is. A reformot az
egyház kebeléből induló s a szellemi elit által irányított
nemzetközi mozgalomként gondolta el. Ám modern elmének
lenni hátrány is volt, mert az ilyen ember hajlamos volt
elsiklani a hatalmi realitások s a dolgok valóságos menete,
rendje és ritmusa fölött. Luther, a „gót”, az ónbányász nyers
modorú, földhözragadt, de éles eszű fia sokkal közelebb állt
a legkülönbözőbb társadalmi osztályokhoz tartozó s az
intellektuelektől élesen különböző, hétköznapi emberek
gondolkodásához, és sokkal tisztábban látta, hogy a 16.
század elején milyen erők és érzelmek mozgatják meg az
embereket, s melyek azok az intézmények, amelyek
valóban számítanak.



Nagyjából-egészéből azt lehetne mondani, hogy a világi
uralkodók – bizonyos határok között és a saját egyéni
kívánalmaik szem előtt tartásával – pártolták az egyház
megreformálását. A pápaság szembehelyezkedett a
reformmal, mert az túlságosan megsarcolta volna a
jövedelmeket és a jövedelmeket megteremtő hatalmat is.
Közvetlen érdekütközés állt fenn tehát. A konfliktus azonban
feloldható volt, és a pápaság a 14–15. században fel is
oldotta, amikor – mint láttuk – folyamatosan adta az
uralkodók kezére egyházi szuverenitásának szeleteit. Az
államok az egyházhoz viszonyítva mind erősebbek lettek, s
a pápaság, hogy elkerülje az ennek megfelelő, folyamatos
gyengülést, megpróbálta hatalmi bázisként Közép-Itáliában
felépíteni a saját államait. A folyamat nagyban zajlott II.
Gyula alatt, akit Luther római látogatásakor vérszopónak és
ádázul erőszakos vadállatnak nevezett. Lehet, hogy az is
volt; ám amikor inkább vállalta fel a király és a katonai
parancsnok, semmint a főpap szerepét, bizonyos
értelemben tagadhatatlanul logikusan cselekedett.
Megválasztása előtt megesküdött, s később is megismételte
esküjét, hogy két éven belül zsinatot hív össze, amely
megtárgyalja majd a reformokat. Egy zsinaton azonban,
amelyet nem irányíthatott, felismerte, hogy erőszakkal
veszik ki a kezéből a pápaság jövedelemszerző
mechanizmusait, s cserébe semmit se kap. Inkább kívánt
kétoldalú megállapodásokat kötni az egyes uralkodókkal,
hogy a pápaság egyetemes monarchia mivoltát
visszaállíthassa. Nem enyhült azonban a francia király felől,
a császár felől s az egyházon belülről érkező, a
reformzsinatot sürgető nyomás. 1511-ben kilenc bíboros – a
legkiemelkedőbb Carvajal, aki kétszer is volt pápai legátus
Németországban – megtette azt a szokatlan, noha nem
példa nélkül álló lépést, hogy kikérve néhány kiemelkedő



jogász tanácsát, illetve XII. Lajos és Miksa császár
hallgatólagos támogatásával maguk hívtak össze egy
zsinatot. Gyula pápa dühödten reagált, elmozdította
hivatalukból, kiközösítette s a „sötétség fiainak” és „igazi
eretnekeknek” nevezte a kilenceket, és haladéktalanul
összehívta az 1512-es lateráni zsinatot. Ez a zsinat – a
megosztatlan egyház utolsó zsinata – nem volt több, mint
manőver, és annak tekintették a kortársak is; nem azért
rendezték, hogy megvalósítsák a reformokat, s figyelmének
homlokterében egy meglehetősen száraz probléma állt: a
lélek állapotának és helyzetének pontos meghatározása a
testi halál és az utolsó ítélet között. Történt azonban egy
fontos esemény: aláírták Franciaországgal az új
konkordátumot, amely gyakorlatilag mindent megadott a
francia államnak, amit az egyház fölötti ellenőrzés
tekintetében csak akart; lehetővé tette, hogy a korona, ha
akarja, megvalósítsa a saját reformjait, s ekképpen
enyhítette a pápaságra Franciaország felől nehezedő
nyomást. Gyula egy kétoldalú szerződéssel – s az egyház
kontójára – voltaképpen megmentette magát.
Az egyezség azonban nem volt olcsó, és csak
súlyosbította az egyház pénzügyi nehézségeit. A pénzhiány
mindig és mindenütt könnyen okoz alkotmányos válságokat,
s a pápaság sem kivétel ez alól. Jövedelme ez idő tájt évi
félmillió dukátra rúgott, vagyis a velenceinek még a felét
sem érte el. A legtisztességesebb pápák voltak többnyire a
leginkább eladósodottak. A becsület drága dolog: a reform
pénzbe kerül. Ez volt az, amit a reformerek nemigen akartak
megérteni. VI. Sándor, minden pápák legrosszabbika
megőrizte fizetőképességét; közvetlen elődei és utódai
szinte mindannyian reménytelenül eladósodtak. Az volt
azonban az általánosan elterjedt és szilárd elképzelés, hogy
a pápák igen gazdagok – soha nem szabad alábecsülnünk



annak hatását a történelemre, hogy az emberek nem
ismerik az államtitkokat. 1517-ben a mainzi Albert érsek, a
brandenburgi választófejedelem huszonhét esztendős öccse
drága pénzen vásárolt diszpenzációt Rómától, hogy több
püspökséget is tarthasson, s fizetségképpen egy másik
megállapodást kötött, amely szerint egész Németországban
búcsút hirdettek a Szent Péter-székesegyház építési
költségeinek fedezésére. Az érsek állandó és igen
jövedelmező ereklyekiállítást rendeztetett, ahol vagy 9000
darab volt megtekinthető, köztük egyes szentek teljes
teteme, Izsák egy csontja, némi manna a pusztaságból,
Mózes égő csipkebokrának egy darabkája, egy edény
Kánából (benne igazi borral), a töviskoszorú egy töredéke,
és néhány kő azok közül, amelyekkel kivégezték Szent
István vértanút. A közeli Szászország választófejedelme,
Bölcs Frigyes azonban szintén rendelkezett pénzcsináló
ereklyegyűjteménnyel, amelyben volt 17 422 csonttöredék
és az aprószentek egyikének a teljes teteme. Frigyes
riválisnak tekintette az érsek látványos bemutatóját és a
búcsúcédula-árusítást, és le kívánta állítani a nemesfémek
kivitelét. Megtiltotta hát az árusítást Szászország területén,
és felbőszült, amikor meghallotta, hogy alattvalóinak
egyike-másika egyszerűen átkelt a határon, hogy
búcsúcédulát vegyen. Ekkor történt, hogy Luther, egy
harmincnégy esztendős, ágostonos szerzetes kiszegezte a
wittenbergi vár templomának kapujára kilencvenöt tézisét.
„A pápa – állította a téves közhiedelemnek megfelelően
sokkal gazdagabb bárkinél; miért a szegény keresztények s
miért nem a saját pénzéből építi hát Szent Péter
templomát?” Kiáltványának első pontjával tehát Luthernek
sikerült a világi uralkodó érdekei mellett kiállnia.
Nem azt akarjuk mondani, hogy Luther nem volt őszinte,
ellenkezőleg: épp lángoló őszintesége volt a legfőbb



vonzereje. A reformról alkotott felfogása eredetileg
erazmusi, amennyiben alapja a Szentíráshoz való
visszatérés és a középkori metafizika elutasítása volt. Ahogy
ő maga fogalmazott, mielőtt közszemlére bocsátotta volna
téziseit: „Senki ne jöjjön előadást hallgatni, hacsak az
előadó nem az én teológiámat tanítja, a Biblia és Szent
Ágoston teológiáját, az egyház igaz teológusaiét. Bizonyos
vagyok benne, hogy az egyházat soha meg nem
reformáljuk, ha a kánonjogtól s a mai formában művelt
skolasztikus teológiától, filozófiától és logikától meg nem
szabadulunk...” Fontos itt az Ágostonra való hivatkozás.
Szinte kizárólag a predesztináció tanáról beszél, amelyet
Ágoston hozott létre Szent Pál Rómabeliekhez írt levele
alapján, már élete vége felé. A szöveget ismerte Luther is. A
megvilágosodás az árnyékszéken ülve lepte meg. „A
Szentlélek ruházott fel ezzel a tudással, amikor a cloacá-n
voltam” – írja erről. Ekkor értette meg először annak a
mondatnak a jelentését, hogy „Az igaz ember pedig hitből
él”. Luther számára ez volt a válasz a szentségi és
mechanikus kereszténység egész hatalmas edifíciumára,
amelyet az egyház létrehozott. Az írás világosan
megmondja, hogy az embert a hite váltja meg, nem pedig
helyes cselekedetei; az a tény, hogy derék cselekedeteket
hajt végre, csupán annak külső jele, hogy megváltott
állapotáról tudomása van.
Ez az elképzelés idegen volt Erazmustól, ahogy idegen
volt Luther hevültsége és abszolút magabiztossága is.
Lutherben nem volt kételkedés. Ezért tulajdonított oly nagy
jelentőséget a teológiának mint az igazságot felfedő
eszköznek, s ezért érezte annyira szükségesnek, hogy a
katolikus hitnek alternatívát konstruáljon. Ezen a ponton
ágaznak szét az utak; Erazmus és követői az erkölcsi
reformban hittek, a lutheránusok (és később a kálvinisták) a



kereszténység új elméletében. Volt egy személyes
különbség is, és ez legalább ugyanilyen fontos: Luther
Erazmustól eltérően protestáns volt. Hitte, hogy birtokában
van az igazságnak, és az a küldetése, hogy terjessze azt. Ez
a bizonyosság magyarázza azt az erős és konok akaratot,
amely szinte sugárzik portréiból, és a könyörtelenséget,
amelytől Erazmus visszariadt. Luther nem szárnyaló szellem
volt, inkább hatalmas erő, még pontosabban: hatalmas
szellemi erő. Talán a legmegdöbbentőbb sajátja imáinak
hihetetlen hatalma: egy jó kolostorban töltött éveinek
eredménye volt. Szeretett napi három órát összekulcsolt
kézzel, az ablak előtt állva imádkozással tölteni. Az imáról
szóló szentbeszédeinek némelyike elképesztően keresetlen
és egyszerű. „Hatalmas dolgot vállalok, amikor imádkozom”
– mondta, és a kurta mondat mögött mélységes
meggyőződés nyugodott. A személyes imára mint a
mechanikus kereszténység igazi alternatívájára helyezett
hangsúly volt a – nem csupán a német – társadalom minden
osztályának világi rétegére gyakorolt vonzerejének
legerőteljesebb, önálló eleme, s a háznép napi imája
alátámasztotta a család iránti elkötelezettségét, amelyet
összekapcsolt a papi nőtlenség gúnyos elutasításával is.
Luther beszédei során mindig néhány viszonylag egyszerű
mozzanatra koncentrált, s ezeket sokszoros ismétléssel és
hihetetlen energiával sulykolta be hallgatóságának
elméjébe. 1517-től, amikor írni kezdett, átlagosan
kéthetenként fejezett be egy-egy könyvet; haláláig több
mint száz kötetet. Első harminc műve (1517–1520) közel
350 000 példányban kelt el, s fontosabb értekezései több
tucatnyi kiadásban jelentek meg.
Ezek közül is a három legjelentősebb 1520-ban jelent
meg, egy évvel Luther hivatalos kiközösítése és a
protestáns egyházszakadás kezdete előtt. Az egyház



babiloni fogságáról tartalmazza az egyház reformista
kritikáját és egy pozitív, bibliai programot. A keresztény
ember szabadságáról körvonalazza a lutheranizmus
lényegét, a hit általi megigazulás gondolatát, A német
nemzet keresztény nemességéről pedig felvázolja a
módszereket, amelyekkel az új vallás megszilárdítható, s
amelyeket ténylegesen alkalmaztak is. Amikor felhívta a
német uralkodókat, hogy hivataluk adta hatalmukkal
reformálják meg az egyházat, Luther megtette azt a lépést,
amelytől Erazmus visszariadt, ám ezzel is csak egy
teljességgel helyénvaló keresztény hagyományt folytatott. A
középkori meggyőződés szerint a társadalom lényegében és
lényegileg egy. Helyes dolog s voltaképpen a papság
kötelessége is volt tehát, hogy kifogásolja a világi hatalom
működését, és változtatásra szólítsa fel a keresztényeket.
Ugyanígy pedig igaz és helyes volt ennek az ellenkezője is:
a regnum is tettekre szólíttathatott, ha a sacerdotum
működése volt kifogásolható. Mindkettő a társadalom
vagyis az egyház – része volt. A papság nyilvánvalóan és
ismételten alkalmatlannak bizonyult arra, hogy teljesítse a
hibák kijavításának rá kiszabott feladatát, a megoldás
ennélfogva az egyházon belüli másik hatalomnál kereshető.
Azzal, hogy a reform véghezvitelének felvállalására hívta fel
az uralkodókat, Luther nem gondolta – és ezt senki nem is
tételezte fel –, hogy elfordul az egyháztól a világi állam felé,
csupán azt, hogy a kereszténység egészén belül a papi
helyett a polgári hatalmat szólítja meg.
Ámde – érvelhetett volna Erazmus – kétségtelenül
hatalmas veszélyt is rejtegetett a gondolatmenet, amelyet
Luther a magáévá tett és fáradhatatlanul követett. A 16.
század második évtizedében az állam ereje egész
Európában szemmel láthatóan növekedett; leváltani a
klerikális hatalmat és megbízni a világi uralkodót az egyház



vezetésével s a doktrína helyesbítésével – ez kifejezetten
elősegített, felgyorsított volna a társadalom más elemeire
nézve igen veszedelmes folyamatokat. Jelentett volna olyan
függést is az uralkodóktól, amely az általuk képviselt rend
látatlanban való elfogadásával azonos, holott e társadalmi
rend éppúgy rászorult már a változásokra, ahogyan az
egyház állapota kiáltott reformokért. Mindeme
következmények egészen nyilvánvalóakká váltak, amikor
1524-ben a Luther, tiltakozása által előidézett robbanás
kibogozhatatlanul összekeveredett a gazdasági
elégedetlenséggel, s a helyzet végül parasztfelkeléshez
vezetett. Egy totális társadalomban az ilyen fejlemény
természetes. Nehéz sikeres támadást intézni a hatalom
egyik aspektusa ellen anélkül, hogy a dolgot a másik ne
tekintené kihívásnak. A 14. század végén Wyclif elveszítette
erős világi szövetségeseit, mert a fellázadt parasztok tettei
elborzasztották az embereket, amikor pedig maga Wyclif a
millenarista felfordulással való kapcsolata miatt magára
maradt, az egyház már kedve szerint bánhatott el
követőivel. A szélsőséges millenaristák hajlandósága, hogy
felvállaljanak, elárasszanak és ekképpen tönkretegyenek
minden reformista mozgalmat, közrejátszott abban, hogy az
egyház oly igen sokáig reformálatlan maradt. Luther
eltökélte, hogy elkerüli ezt a veszélyt. Világosan látta, hogy
a reformációt csakis a parasztok feláldozásával mentheti
meg. Ezért nemcsak elhatárolta magát a millenaristáktól és
a radikálisoktól, hanem kifejezetten tanácsolta az
uralkodóknak szétzúzásukat. A gyilkos és rabló
parasztbandák ellen című ijesztő értekezésében teljességgel
azonosul a fennálló, konzervatív renddel, és a forradalom
ellen fordul. Arra kéri az uralkodókat: „suhogtassák meg
kardjukat, és szabadítsák fel, mentsék meg, segítsék és
szánják meg a szegény embereket, akik kényszerűségből



csatlakoztak a parasztokhoz – de üssék, szúrják és öljék,
ahányat csak lehet, a bűnösöket”. „Olyan rendkívüli időket
élünk, hogy egy fejedelem könnyebben üdvözülhet
vérontással, mint imádkozással.” „Nem akarok erőszakkal és
gyilkossággal küzdeni az evangéliumért.” „Egy lázadóval
szemben a méltányos, józan észnek nincs helye; a
leghelyesebb, amit tehetsz, hogy pofán vágod, míg nem dől
az orrából a vér.”
A parasztellenes hadjárat kérlelhetetlen sürgetésével
Luther megmenekült attól a zsákutcától, amely a münsteri
millenaristák vérfürdőjéhez vezetett, és sikerült megőriznie
jó hírét, megmaradva konzervatív reformernek, akivel az
uralkodóknak is van miről tárgyalniuk. Ettől fogva Luther
szigorúan lépést tartott világi támogatóival. A
reformuralkodók az 1529-es, speyeri birodalmi gyűlésen
nyilvánosságra hozták a katolikus hatalmak elleni
tiltakozásukat; két évvel később a protestáns mozgalom
katonai síkra lépett, amikor létrehozta a Schmalkaldeni
Ligát, amely 1539-ben tovább növekedett, és magába
foglalta Németország hatalmas területeit. Ettől a ponttól
kezdve nem volt valódi esély arra, hogy bármi is véget
vethet a lutheránus mozgalomnak; a pápaságnak és világi
szövetségeseinek a kompromisszum vagy folyamatos, tartós
egyházszakadás alternatívájával kellett szembesülniük.
7
A világi államfők között létrejött széles körű egyetértés
szerint lehetséges volt a kompromisszum és a kölcsönös
kiengesztelődés, és egy egyetemes zsinat szükséges, hogy
ezt megvalósítsa, keresztülvigye. A vita kezdetétől fogva ez
volt és maradt V. Károly császár irányvonala. Legfőbb célja
Németország újraegyesítése volt, és jól látta, hogy ez csak
akkor valósítható meg, ha a vallási egység helyreáll. A
francia korona érdeke azonban éppen Németország
megosztottságának fenntartása volt, s a francia befolyás



folyamatosan megakadályozta, hogy a zsinat eredményes
legyen. VII. Kelemen és utóda, III. Pál egyforma
elszántsággal kívántak elkerülni egy olyan zsinatot,
amelynek végkifejlete minden bizonnyal a pápai hatalom
elenyészése lesz – és halogató taktikájuk eredményesnek
bizonyult. 1539-re Luther és egyháza már szilárdan
megvetették a lábukat, többé nem állt érdekükben, hogy
kompromisszumot kössenek – vagy inkább nemigen hittek
abban, hogy a pápaság bármilyen körülmények között is
rávehető, hogy elfogadjon valamiféle megegyezést. A
legfontosabb személyek tehát igyekeztek kimaradni a
párbeszédből. Sokan voltak azonban mindkét oldalon, akik
hittek abban, hogy valamiképpen még áthidalható a
szakadék. Bizonyos értelemben Luther sokkal inkább volt
katolikus, mint ellenfelei. A vita kezdetekor Johann Eck
szándékosan választott úgy, hogy a pápai tekintély s nem
az isteni kegyelem, a szentségek vagy az egyház
természetének kérdésében száll síkra ellene. Egyes jámbor
világiak, mint például pártfogója, Bölcs Frigyes, azt
állították: nem értik, hogy a Szentírás alapján hogyan
lehetett megcáfolni őt. Ugyanez volt a helyzet Luther hit
általi megigazulás doktrínájával is. Contarini bíboros
Luthertől teljességgel függetlenül – már 1511-ben hasonló
következtetésekre jutott. Más katolikus teológusok is
magukévá tették Luther gondolatait, miután újjáértékelték
Szent Pált. Például Pole bíboros, aki később, Tudor Mária
királynőnek az angol katolicizmus visszaállítását célzó
erőfeszítései jóvoltából az 1550-es években Canterbury
érseke lett. Békepárti volt még a savoyai Pierre Favre, az
első jezsuita, aki Németországba ment, és Loyolai Szent
Ignác első társainak egyike. Az eretnekek iránti szeretet,
barátság híve volt, és a hitelvi egység keresését tartotta
tanácsosnak. Protestáns oldalról Melanchton és Bucer is



állhatatosan törekedett arra, hogy köztes helyzetet foglaljon
el. Nem sokkal a halála előtt lutheránus lelkipásztorok így
fordultak Erazmushoz: „Reméljük, hatalmas ember, hogy te
leszel az eljövendő Salamon, akinek ítélete minden pártot
megfoszt valamitől, s ezzel véget vet a viszálykodásnak.”
Számos nagy reformer vélekedett úgy, hogy az egyház
testében támadó tragikus hasadás elkerülhető, és
ugyanannyi katolikus tartotta felkavarónak az egyház
értékteológiáját és a szentségek használatáról szóló
tanítását, és kívánta elfogadni a lutheri helyesbítéseket. A
mindkét oldalról érvényesülő nyomás eredményeképp
számos eszmecserére került sor 1539 és 1541 között. Ha
valami, hát ezek majd megadják a választ a kérdésre:
elkerülhető-e a reformáció okán bekövetkező
egyházszakadás?
Az első, hagenaui találkozó kudarcba fulladt az elégtelen
előkészítés miatt. A következő Wormsban volt, ahol a
kérdést az 1541 márciusában tartott regensburgi
kollokviumnak továbbították, közben azonban titkos
tárgyalásokat tartottak 1540 decemberének második
felében. A résztvevők között volt Gropper, békére törekvő
katolikus és humanista; Granvella császári kancellár,
valamint Bucer és Capito. Gropper már megkezdett
bizonyos reformokat az érsek nevében Köln
egyházkerületben, és tartott tőle, hogy a kísérletet
veszélybe sodorják a szélsőséges katolikusok és
lutheránusok. Enchiridion Christianae Institutionis című
művében (1538) már megfogalmazott egy okfejtést, amely
közel állt a Contariniéhoz, s amelyről azt remélte, hogy mind
a protestánsok, mind pedig a katolikusok számára
elfogadható. Ő is és a kancellár is Erazmus híve volt. A
kollokviumon Contarini a pápa legátusaként vett részt. Tele
volt jó szándékkal, és meggyőződése volt, hogy minden a



megokoláson múlik; ha az megvan, minden egyéb kérdés
a pápai tekintély, a szentségek stb. – már magától
rendeződik el. Lutherhez hasonlóan ő is Ágostonon keresztül
jutott a magyarázathoz, és nem látta be, miféle
ellenvetéseik lehetnek a katolikusoknak: „Valóban arra a
biztos következtetésre jutottam – írta 1523-ban –, hogy
senki sem igazulhat meg saját tettei révén... az embernek
az isteni kegyelemért kell folyamodnia, amely csak a Jézus
Krisztusban való hit által elérhető... Minthogy pedig eszerint
a lutheri épület alapja igazság, semmit sem hozhatunk fel
ellene, hanem el kell fogadnunk igaznak és katolikusnak,
voltaképpen a keresztény vallás alapjaként.” (Az inkvizíció a
mű 1584-es velencei kiadásából kihúzatta ezeket a sorokat.)
A tanácskozást V. Károly személyesen nyitotta meg, és
kifejezte reményét, hogy most, a törökök fokozódó
nyomásának idején az egyház egysége hamarosan
helyreáll. Contarini így válaszolt: „Mily nagyszerűek lesznek
az egységesség gyümölcsei, és mily mélységesen hálás lesz
az egész emberiség...” Mire Bucer: „Mindkét fél kudarcot
vallott. Voltak köztünk, akik túlhangsúlyoztak jelentéktelen
dolgokat, mások meg nem orvosoltak kellőképpen
nyilvánvaló jogtalanságokat és visszaéléseket. Isten
akaratával végül meg fogjuk találni az igazságot.”
E baráti légkörben Contarini és Gropper felvázolták
kompromisszumos javaslatukat – amelyen ekkor már
dolgoztak – a megigazulás természetének kettős
megközelítéséről, a szeretetről és a hitről. A keresztény
ember kétféle módon igazul meg: hit és kegyelem által,
illetve azáltal, hogy végzi a szeretet feladatait – az első,
minthogy az ember tökéletlen teremtmény, bizonyosabb.
Amikor ezt a formulát elfogadták, Pole megjegyezte: „Látva
ezt a véleményazonosságot, olyan gyönyörűséget éreztem,
amilyennel a hangok semmiféle harmóniája sem tudna



eltölteni; nemcsak azért, mert közeledni láttam a békét és
az egyetértést, hanem mert ezek a sorok az egész
keresztény hit alapjai.” A tárgyalás ezután – annál a
kérdésnél, hogy az oltáriszentségben valóban jelen van-e
Krisztus – sajnos zátonyra futott. Contarini a protestáns
tanítás felőli tudatlanságán csúszott el – nem meglepő, a
protestáns tanítás megváltozott. Valamiképpen mindenki
hitt a valódi jelenlétben. Az átváltozás technikai
megfogalmazását, amelyet Aquinói Szent Tamás
fogalmazott meg még a 13. században, senki nem fogadta
el. Bucer, Melanchton, Kálvin és Zwingli is különböző
formulákat javasoltak. Luther azt tanította, hogy az
oltáriszentségben a hozzálényegüléssel Krisztus teste és
vére valóságosan van jelen a vétel pillanatában. Zwingli
tagadta hogy az ember Krisztus testét és vérét ténylegesen
magához veszi. Kálvin valahol félúton helyezkedett el
kettejük között. Luther álláspontja (akárcsak a megigazulás
esetében) lényegében Ágostonéval volt azonos; Aquinói
Tamás formulái elleni kifogásai inkább módszertaniak voltak,
semmint lényegiek. Voltaképpen elfogadta a katolikus
doktrínát; ahogy ő fogalmazott: „Inkább innék vért a
pápistákkal, mintsem csak bort a zwingliánusokkal.” Luther
azonban nem volt ott Regensburgban. Úgy tartotta,
értelmetlen a Rómával kölcsönösen tett engedményekkel
megállapodásra törekedni, és bojkottálta a tanácskozást. V.
Károly elfogadta volna annak egyszerű kinyilvánítását, hogy
az oltáriszentségben Krisztus valóságosan és igazán jelen
van, és boldogan ráhagyta volna az egyetemes zsinatra az
átváltozás technikai részleteit. Az uralkodók csoportjának
magja magáévá tette volna a kialakult megoldást és az arra
alapozott megállapodást. A csatát azonban a mindkét oldali
szélsőségesek nyerték meg. Contarini sértődötten és
csalódottan hagyta el Regensburgot.



A politikai tényezők – a francia és a bajor hercegek,
valamint a pápa az egyik, Luther Schmalkaldeni Ligája és a
szász választófejedelem a másik oldalon – ugyanúgy
szerepet játszottak a kudarcban, mint a teológia. Ez volt a
kompromisszum megtalálására kínálkozó utolsó alkalom.
Amikor öt évvel később Tridentben összeült az általános
zsinat, Contarini már halott volt, a mérsékelt erőket
szétszórták, a katolikus egyház nem volt több, mint egy
elszánt és konok maradék, amely már csak tűzben és
vasban gondolkodott, V. Károly pedig gyakorlatilag
lemondott arról, hogy az egység valaha is létrejöhet. Luther
az első ülésszak alatt meghalt, de ez már szinte teljesen
észrevétlen maradt, csak néhány ádázul sajnálkozó
megjegyzés hangzott el arról, hogy immár nem lehet
megégetni őt.
Ekkorra a protestáns mozgalom az üdvözülés kérdése
körüli nézeteltérések miatt maga is kettéhasadt: többé nem
létezett egységes erő, amellyel a katolicizmus tárgyalhatott.
Luther természetesen nem az egyetlen s még csak nem is
az első reformátor volt a színen. Zwingli, aki 1522-ben
indította el a reformot Zürichben, megelőzte őt, és jóval
radikálisabb programot is hirdetett. Luthertól eltérően ő
nem adózott tisztelettel a múlt és kegyelettel a katolicizmus
iránt, s a Zürichben bekövetkezett, külső változások még
látványosabbak voltak: az 1525-ben bevezetett új, német
nyelvű úrvacsorai rendtartás a középkori liturgiára alig
emlékeztetett. Strassburg fő reformátora, Martin Bucer
megpróbálta összebékíteni Luther és Zwingli elgondolásait.
Erőfeszítése kudarcot vallott, de iparkodása során létrehozta
a szalvacionista doktrína hatalmas corpusát, amelyből
tanítványa, Kálvin János a lutheri típusú
reformkereszténység világos és logikus alternatíváját
dolgozta ki. A lutheranizmus lényegében hitelvi és



strukturális szempontból is konzervatív volt; egyfajta
államkatolicizmus, megszabadítva mechanikus jellegeitől,
megtisztítva és leegyszerűsítve, de megőrizve a középkori
kereszténységgel való lényegi azonosságot. A lutheránus
vidékeken Luther kérésére a világi hatalom szervezte újjá az
egyházi életet, rendszeres vizitáció volt minden
templomban, Wittenbergben 1542-ben az uralkodó által
kijelölt jogászokból és teológusokból álló egyházi bíróságot
szerveztek, s ez váltotta fel a püspöki igazságszolgáltatást,
fokozatosan terjeszkedve, s így együtt tisztult és újult meg
az egyházi és világi közigazgatás. A kálvinizmus ezzel
szemben nem a meglévő állami gépezeten és általa
érvényesülő tisztító folyamat volt, hanem a teokrácia
radikális kísérlete; próbálkozás, hogy az állam-egyház
középkori szervezetét visszavezessék feltételezett primitív
gyökereihez.
Kálvin Északnyugat-Franciaországban, egy egyházi
jogász fiaként született; személyisége alakulásának
állomásai – Párizs, Orléans, Bourges – jogi és egyházi
indíttatását erősítették. Ugyanakkor (Erazmus után) ő volt a
legnépszerűbb reformátor, és talán jellemző, hogy első
műve Seneca De Clementiájának kommentárja volt
kifejezetten az elithez szólt, és az eleve elrendeltetett sors
sztoikus felfogásának helyesléséről tanúskodott. Kálvin
szinte illusztrációja annak az elképzelésnek, amely szerint
az ember dogmatikus hite érzelmi beállítódottságát és
családi hátterét tükrözi. 1533-ban, huszonnégy éves
korában elutasította a katolicizmust, három éven belül pedig
Bucer és Luther könyvei alapján nemcsak a keresztény
dogma új summáját alkotta meg, hanem kidolgozta az
állami és egyházi kormányzat egy tökéletesen új rendszerét
is. Institutio religionis Christianae című művét 1564-ben
bekövetkezett haláláig újra és újra felülvizsgálta és



változtatta, lényegében azonban már készen állt 1538-ban,
amikor Genfben hozzáfogott, hogy megvalósítsa
elképzeléseit. Kálvin rendkívül intelligens, elszánt és
magabiztos volt; maga jelentette ki, hogy „Istentől
másoknál több felvilágosodottságot kapott”. Rendszerében
azonban a szabályozó faktor a kiközösítés volt, s ebben
nagy jártasságra is tettek szert családjának férfi tagjai.
Megragadta tehát és a végsőkig hajszolta a Luther által újra
felfedezett, ágostoni predesztinációgondolatot. Először is
megkettőzte: az ember nemcsak a megváltásra, de a
kárhozatra is rendeltetett; a Sátán és az ördögök
befolyásolták Isten parancsolatát: „Nem gondolnak semmi
gonoszat, sem ha már gondoltak, megtenni nem
szándékozzák, s ha igen, kisujjukat nem mozdítják, hogy
tegyék, hacsak ezt Isten nem parancsolja nekik.” Isten az
idők kezdete óta előre látja a legparányibb eseményt vagy
cselekedetet, jót s rosszat egyaránt, s minden az ő terve
szerint való; van, akit megváltani kíván kegyelme által (mert
minden ember gonosz és kárhozatra érdemes), s van, akit
kárhozatra szán. „Ha azt kérdezzük, hogy Isten miért
könyörül meg egyeseken, s miért hagy sorsukra másokat,
nincs más válasz, mint hogy így tetszik Neki.” „Azonkívül
pedig elkárhozásuk oly módon következik Isten
rendeléséből, hogy oka és lényege őbennük foglaltatik... Az
ember tehát ha botlik, még ha Isten rendeléséből botlik is,
önmaga romlottsága okán teszi.”
A kiválasztottság vagy kárhozat e rettentő doktrínáját az
a tény tette emészthetőbbé, hogy a kiválasztottságot a
Krisztussal való közösség – vagyis a gyakorlatban a
kálvinista gyülekezetben való tagság – tanúsítja és mutatja
ki: „Bárki, aki a Jézus Krisztusban él és az ő testének része,
bizonnyal üdvözül.” Amíg valaki elkerüli a kiközösítést,
biztonságban van. Ebben rejlik a kálvinizmus ereje és



gyengesége is: elrémítő, ha az ember nem fogadja el a
kettős predesztináció rettenetes gondolatát, és szinte
ellenállhatatlan, ha igen.
Ezt a teológiai rendszert követte az e világi szervezet
felépítése is. Tisztaságban tartani a kiválasztottakat, illetve
felfedezni és kiközösíteni a kárhozatra ítélteket – ehhez a
kálvinista társadalomnak szüksége volt egyfajta rendőri
szervezetre is. Az egyes városok választott tanácsai a
lelkipásztorokkal szorosan együttműködő tisztviselőket
választottak, akik feladata abban állt, hogy az erkölcsi
parancsolatoknak érvényt szerezzenek, „hogy minden
ember életére gondot viseljenek, és... jelentést tegyenek a
testületnek, amely majd alkalmazza a szükséges testvéri
helyreigazításokat”. A lelkipásztorokkal az egyháztanácsban
találkoztak, a szükség esetén kirótt büntetéseket pedig a
városi tanács tagjai hajtották végre. Kálvin nem tudta
teokráciáját „tökéletes” formában rákényszeríteni Genfre,
mert a vezető polgárok ragaszkodtak hozzá, hogy az
egyháztanácsban egy városi elöljáró elnököljön, a
lelkipásztorok pedig – legalábbis elméletben – nem láthatták
el az igazságszolgáltatás feladatait. Másfelől azonban
sikerült züllöttnek titulált ellenfeleit elűznie, sőt egyes
esetekben megkínoztatnia és kivégeztetnie is, és
lehetséges, hogy az általa működtetett rendszer közelebb
került a totális keresztény társadalom ideájához, mint bármi,
amit a katolicizmus valaha is létrehozott. Egy 1542-es
tanács például a következőkkel foglalkozott: egy asszonnyal,
aki a férje sírján térdelt, és azt mondta: requiescat in pace;
egy aranyművessel, aki egy serleget készített; egy férfival,
aki megjegyzést tett a városban élő „ájtatos” francia
menekültekre; egy asszonnyal, aki úgy próbálta gyógyítani a
férjét, hogy a nyakába zsinóron dióba zárt pókot kötött; egy
hatvankét esztendős asszonnyal, aki egy huszonöt éves



férfihoz ment feleségül; egy borbéllyal, aki tonzúrát nyírt
egy pap fejére; egy férfival, aki bírálta a várost, amiért
embereket végeztek ki vallási meggyőződésük miatt – és így
tovább. Éppúgy, ahogyan Lincoln 13. századi püspöke,
Grosseteste kívánta, a lelkipásztorok évente felkerestek
minden otthont, hogy felfedezzék a hibákat, a
hiányosságokat és a vétkeket. Foglalkoztak a magas
árakkal, a megkurtított mértékekkel, a kamatlábakkal, az
orvosok, szabók és mindennemű mesteremberek áraival, és
különböző városi törvényeket hoztak, helyhatósági
szabályokat és rendeleteket. A kálvinista egyháztanácsok
különös módon – és kisebb léptékben – emlékeztettek a
Karoling-kori tanácsokra; ugyanaz az ágostoni motiváció állt
mögöttük: létrehozni itt a földön Isten városát.
A 16. század közepére tehát háromféle államvallás jött
létre a Nyugaton: a pápai katolicizmus, az
államkereszténység (lutheranizmus) és a kálvinista
teokrácia. Céljait tekintve mindegyik – legalábbis elméletileg
– univerzalista volt, látni vélt és tevékenyen elősegíteni is
kívánt egy bizonyos jövőt, amelyben az egész
kereszténység elfogadja és magáévá teszi majd az ő
tanítását és intézményeit. Mindegyik szervesen
kapcsolódott ahhoz az államhoz, amelyben létezett.
Mindegyik kizárólagos és kötelező volt, és mindegyik igényt
formált egy keresztény kormányzásra, ahol az ő kezében
van a vezetés. Luther, mint hereziarka, azzal kezdte, hogy
toleranciát és lelkiismereti szabadságot (ez volt az újonnan
kitalált kifejezés) követelt. „Nem tűz, hanem írások által”
kívánta a győzedelmet. Róma által elvetett javaslatai között
volt például: „a lélek szándéka ellen való dolog megégetni
az eretnekeket”; a világi hatalomnak „a saját ügyeivel kell
foglalkoznia, és hagynia, hogy mindenki vagy ebben, vagy
abban higgyen, amiben akar és tud, és e tekintetben



senkivel szemben ne alkalmazzon erőszakot”. Eleinte még ő
is sürgette az uralkodókat, hogy legyenek türelmesek a
millenaristák, anabaptisták és egyéb münsterfélék iránt,
„mert szükséges, hogy legyenek szekták, Isten igéje pedig
sorompóba lépjen, és megvívja velük ütközetét”. Ez a korai
mérsékeltség szertefoszlott, ahogy Luther mindinkább az
uralkodók befolyása alá került. Amikor tanítása mint
államvallás szilárdult meg, a kereszténység minden más
formájának – legalábbis látható megnyilvánulásaiknak – el
kellett tűnnie. 1525-ben megtiltotta a misemondást, „hogy
ez az istenkáromlás a megfelelő hatóságok által
megtiltassék”, és a tilalom hamarosan kiterjedt a
protestantizmus egyéb formáira is: „Egy világi uralkodónak
ügyelnie kell rá, hogy alattvalóinak ne kelljen különböző
prédikátorokkal szembesülniük, mert ebből nem támadhat
más, csakis egyenetlenség és zavar, hanem egy helyen
csak egyfajta tanítás legyen.” 1527-ben az egyöntetűség
biztosítása érdekében a védekezés helyett átváltott a
tevőleges beavatkozásra, amikor megszervezte az
egyházlátogatások (vizitációk) intézményét, 1529-ben pedig
még tovább ment, és tagadta a lelkiismereti szabadságot is:
„Még ha az emberek nem hisznek is, el kell hajtani őket,
hogy meghallgassák a prédikációt, a Tízparancsolat miatt,
hogy megtanulják legalább az engedelmesség felszíni
jegyeit.” Két évvel később beleegyezett abba, hogy „a világi
hatóságok adják át a pusztulásnak” az anabaptistákat és
más protestáns szélsőségeseket.
Kálvin ezzel szemben soha nem állította, hogy a
lelkiismeretnek szabadnak kell lennie. Ugyan hogyan
viselhetné el a kiválasztottak tökéletes társadalma önmagán
belül azokat, akik fittyet hánynak törvényeire? A bírálókat
természetszerűleg kiközösítették és kiűzték a városból, aki
pedig tiltakozott, azt kivégezték. Kálvin szerint egyébként a



kivégzés hasznos volt abból a szempontból is, hogy félelmet
keltett, és ezzel az engedelmességet segítette elő. Kedvenc
módszere volt, hogy legyőzött ellenfeleit arra
kényszerítette: nyilvánosan és saját kezűleg égessék el
könyveiket – Valentin Gentilis például a kivégzést csak e
megaláztatás árán kerülhette el. Különösen könyörtelen volt
azokkal, akik lázadni mertek az általa bevezetett szabályok
ellen, vagy akik a Szentháromság doktrínájával a
humanizmust próbálták szembeállítani.
Ilyen volt például az Erazmus nyomdokain járó baszk
polihisztor, Szervét Mihály, aki Európa számos országában
és vidékén dolgozott – és írt –, mint nyomdász, geográfus,
csillagász, orvos és sebész. Enciklopédikus elme volt, és az
akár tudományos, akár vallási – újdonságok szerelmese.
1546-ban elküldte néhány írását Kálvinnak, és kérte,
mondjon róluk véleményt. Kálvin egy barátjának a
következőket írta: „Servetus épp most küldött el nekem...
egy kötetet, tele a zagyvaságaival. Ha hozzájárulok, idejön
[Genfbe], de nem akarom, mert ha hatalmamnak csak egy
kis részével is rendelkezem, nem hagyhatom, hogy
elevenen távozzon innen.” 1553-ban Szervét, aki a vienne-i
katolikus konfraternitás perjele lett, nevét az MSV betűk
mögé rejtve kiadta Christianismi restitutio című művét,
amelyben azt bizonyítja, hogy Krisztus csak egy ember volt.
Guillaume de Trie, Kálvin barátja értesítette a lyoni
inkvizíciót, Kálvin pedig rámutatott, hogy az MSV betűk
mögött a Michael Servetus Villanovanus név rejtőzködik, és
kiszolgáltatta a Szervét bűnösségét bizonyító
dokumentumokat, köztük a neki küldött írásokat is. Úgy
tűnik, mintha a Szervét megégetésére irányuló tervnek
részese lett volna maga Kálvin is. Végül is úgy történt, hogy
megmenekült az inkvizíció karmaiból, de a számtalan
kínálkozó hely közül épp Genfbe talált menekülni, ahol a



templomban azonnal felismerték, és átadták Kálvin
egyháztanácsának. Halálos ítéletét Justinianus
törvénykönyve alapján hozták meg; ez még a protestáns
városokban is használatban volt, és alapul szolgált az
eretnekek üldözéséhez. Szervét Mihályt megégették, s
Kálvin tanácsa ellenére – ő ugyanis egyszerű kivégzést
akart. Egy kiemelkedő tudós e törvényszéki meggyilkolása
számos reformátor tiltakozását váltotta ki, főleg Itáliában.
8
Camillo Renato hosszú költeményben emelte fel szavát a
történtek miatt. „Égő máglya magaslik ott, ahol a mennyet
kívántuk meghódítani.” Az ítéletet azonban helyeselte a
legtöbb protestáns kanton, s utólag sok protestáns
értelmiségi is, például Béza Tivadar, a lausanne-i egyetem
görög nyelvet oktató professzora: „Ugyan mi súlyosabb és
szégyenletesebb bűnt találhatunk az emberben, mint [az
eretnekséget]?... lehetetlennek látszik olyan kínzást találni,
amely e gaztett iszonyatosságához illenék.” Négy hónappal
Szervét halála után Kálvin kiadta Declaratio orthodoxae fidei
című munkáját, amelyben így ír: „Az egész emberiségről
meg kell feledkeznünk, ha Isten dicsősége a kérdés... Isten
egész városokat és lakosságukat sem kívánja megtartani,
hanem földig romboltatja a falakat, eltörölteti a lakosok
emlékét, és az Ő határtalan utálatának jeléül elpusztíttat
mindent, hogy a fertőzés ne terjedhessen tovább.”
A lutheránusok és a kálvinisták (valamint a katolikusok)
buzgón üldözték az antinomista szélsőségeseket, de
gyűlölettel álltak szemben egymással is. A kálvinisták
gyakorlatilag reformálatlanoknak tekintették a
lutheránusokat, a katolikusokat pedig csak ájtatos
maskarákban parádézó népségnek tartották. A lutheránusok
a világért sem ismerték volna el, hogy „törvényes” vallás
volna a kálvinizmus is. A kálvinistákat anabaptistáknak, azt
pedig, hogy tagadták a valódi jelenlétet, a katolikus hittel



való botrányos szakításnak tekintették. Egyes lutheránusok,
mint például Polycarp Leyser, úgy tartották, hogy a
kálvinisták tévelygése súlyosabb bűn, min a katolikusoké. A
lutheránusok nem adtak volna katonai segítséget a
kálvinistáknak, hogy katolikus ellenségeiktől megvédhessék
magukat – ez a tény erősen korlátozta a reformáció
célkitűzéseit. Minden fél azzal vádolta a másik kettőt, hogy
kettős mércével mér: toleranciát követel, amikor gyenge,
amikor pedig fordul a kocka, tűzzel-vassal üldözi a
többieket. A katolikus George Eder írta 1579-ben: „A
protestánsok által uralt körzetekben nem tűrik meg a
katolikusokat; nyilvánosan megalázzák őket, elűzik
házaikból és földjeikről és száműzetésbe kényszerítik őket
asszonyaikkal és gyermekeikkel együtt... Ám mihelyt a
birodalom egy katolikus államában hasonlóképpen
cselekszenek, mindenki hallatlan izgalomba jön,
felháborodik, és a vallási béke megsértésével vádolja a
herceget.” A lutheránus Daniel Jaconi 1615-ben keletkezett
sorai: „A kálvinisták, amíg nincsenek hatalmon, kedvesek és
türelmesek; békésen elfogadják hogy velünk és mellettünk
kell élniük. Amikor azonban felülkerekednek, a lutheránus
tanításnak egyetlen betűjét sem tűrik el.” George Stubaeus,
Lavant uralkodó püspöke 1598-ban a következőket írta
Ferdinándnak, Ausztria érsekének: „Bízd egy város vagy egy
tartomány vezetését csakis a katolikusokra, csakis
katolikusoknak engedd meg, hogy gyűléseket tartsanak;
rendeld el, hogy mindenkinek írásban kell megvallania
katolikus hitét, és fenyegesd meg őket, hogy ha
megtagadják, majd egy másik országban fogják találni
magukat, ahol úgy élhetnek és abban hihetnek, ahogy és
amiben csak akarnak.”
Ahol tehette, mindhárom csoport már a kezdetektől
fogva megpróbálta felhasználni az állam minden hatalmi



gépezetét, hogy kierőszakolja a vallási monopóliumot. A
rendszer 1555-ben, évekig tartó, nem túl eredményes
küzdelem után intézményesült az augsburgi békével, amely
„befagyasztotta” a három évvel korábbi vallási helyzetet, és
voltaképpen minden német herceg és herceg-püspök
számára lehetővé tette annak eldöntését, hogy alattvalói
milyen vallást kövessenek. Az elvet később röviden csak így
emlegették: cuius regio eius religio. A dologban nem volt
semmi különösebb újdonság; úgy is mondhatnánk, hogy a
törzsi szervezet egyik vonásának visszatéréséről van szó,
minthogy a törzsi társadalmak királyai hagyományosan
meghatározták népük vallásgyakorlatát. Természetesen az a
feltételezés is megjelent benne, hogy a vallásos hit nem
választható el a társadalom más, alapvető jellegeitől;
semmivel sem inkább képzelhető el egy országban kétféle
vallás, mint kétféle törvény, két pénznem vagy két
hadsereg. Minthogy az emberek nem tudnak dönteni, ezt az
uralkodónak kell megtennie. És akárhogy is: nem
természetes, Isten rendelése szerint való-e ez? Vajon az
uralkodó nem kap-e erre megkoronázásakor szent
felhatalmazást? Az egyházból VII. Gergely által kitaszított
főpap-uralkodó most visszanyerte egyházi birodalmát. A
lelkiismeret szabadsága nem adatott meg az alattvalóknak,
de megillette az uralkodót. Ennek következtében azonban
azt is jelentette, hogy egyes esetekben a lutheránus hitre
kényszerített alattvalóknak uralkodójuk utódja alatt
kálvinistákká kellett válniuk – vagy a hercegnek kellett
„megtérnie”. Móric, Hessen-Kassel tartománygrófja, aki
1604-ben felvette a kálvinista vallást, így szólt egy
lutheránus miniszteréhez: „Jogom van püspöki hatalmat
gyakorolni országomban... Elődeim Isten igéje szerint
irányították a vallás dolgait. Most én következem, és
ugyanazokkal a jogokkal élek, mint ők.” És ugyanígy: egy



lutheránus uralkodó fia és utódja katolikussá válhatott
trónra lépésekor, és kényszeríthette alattvalóit, hogy
Rómához visszatérjenek.
A gyakorlatban az uralkodók valamelyest természetesen
figyelembe vették legkiemelkedőbb alattvalóik kívánságait.
De mely szintekig hatolt le a konzultáció folyamata? A
társadalmi hierarchia melyik fokán kellett állnia egy
embernek ahhoz, hogy vallási meggyőződése és véleménye
még megfontolás tárgya legyen? Ez volt az a kérdés,
amelyet illetően a 16. század mind bizonytalanabbá vált.
Aztán meg: mi van akkor, ha az uralkodó körök végképp
nem tudnak egyetérteni? A legtöbb német hercegségben
sikerült megteremteni a konszenzust. Spanyolországban a
katolikus király hatékony fegyvere, az inkvizíció segítségével
az 1550-es években megsemmisítette a protestantizmust.
Az itáliai államok arisztokráciáinak köreiben a
protestantizmus nem sok követőre talált, s a kérdés így
Velence kivételével – komoly formában fel se merült.
Franciaországban azonban a katolikus király alatt
megosztott volt az arisztokrácia. A nagy családok, mint a
Guise-ek vagy a Montmorencyk szilárdan katolikusok voltak,
és ők tartották a kezükben Lorraine-t. Ugyancsak
katolikusok voltak egyes városok – Párizs, Bordeaux,
Toulouse – is. Condé hercege azonban kálvinista, vagyis
hugenotta volt, akárcsak Coligny, a flotta főparancsnoka, és
a navarrai Bourbonok. A hugenották a teljes lakosság
egytizedét-egytizenötödét tették ki, de Orléans-ban,
Normandiában, Navarrában, Dauphinében és sok városban
többséget alkottak. Hogyan lehet tehát Franciaországban
alkalmazni a fenti elveket? A protestánsok közt ádáz vita
folyt arról, hogy van-e joguk fegyvert fogni a törvényes
uralkodóval szemben. Béza Navarra királyának írt soraiban
úgy tartja: „Isten egyházának feladata, hogy elszenvedje a



csapásokat, s nem az, hogy osztogassa őket”, de
hozzáteszi: „ne feledd, hogy ezen az üllőn már sok kalapács
összetört”. Egy hugenotta jogász 1559-ben a kivégzésére
várakozva jelentette ki, hogy törvénytelen minden uralkodó,
aki arra kényszeríti alattvalóit, hogy Isten akarata ellen
cselekedjenek. Csakhogy ki mondhatná meg, mi is Isten
akarata? Márpedig a vita épp erről folyik. Kálvin kimondta,
hogy az üldöztetéssel szembeni ellenállás megengedett, ha
a legfőbb elöljáró vagy királyi herceg vezeti. Ezért voltak
olyan fontosak Franciaországban az olyan emberek, mint
Condé, Coligny vagy Navarre, akik lehetővé tették a
protestánsok által legitimnek tekintett lázadást; a kétezer
franciaországi hugenotta konzisztórium vallási funkciói
mellett polgári és katonai szervezetté vált. Az új elvet
alkalmazták máshol is. 1559-ben Skóciában a nemesség
jelentős része Kálvin tanítványa, John Knox ösztökélésére
fegyvert ragadott a katolikus kormányzat ellen. Az angol
korona hosszas habozás után úgy döntött, hogy a felkelés
törvényes és jogszerű, s a felkelők segítségére sietett. 1560
ban ismét: a spanyol fennhatóság alatt lévő Németalföld
fellázadt a kíméletlen vallásüldözést folytató katolikus
Habsburgok ellen, s ügyük alátámasztásául felhozták ősi
alkotmányos szervezetüket és kiváltságleveleiket, valamint
hogy védelmezni kívánják hagyományos jogaikat és
szokásaikat. Vezetőjük királyi vér, Hallgatag Vilmos, Oránia
hercege volt, s miután őt meggyilkolták, a „kormányzói”
tisztséget Anglia felkent protestáns királynőjének ajánlották
fel.
Az Európa vallási megosztottságát meghatározó
elméletek – noha egyazon alapfogalomban, az uralkodó papi
hatalmának elgondolásában gyökereztek – egyre inkább
eltértek egymástól, és egyre ellenségesebbek lettek
egymással szemben. Ennek következtében az államok



folyamatosan sodródtak belül a polgárháború, kívül pedig az
egymás elleni háborúk felé. A dolog különösen azért volt
képtelenség, mert az államokon belüli vallási egység iránti
törekvés célja éppen a belső ellentétek és összetűzések
elkerülése volt. Ezért Franciaországban, ahol az egység
megvalósíthatatlan volt, egy alternatív eszméért indult
mozgalom: létrehozni egy felekezetek feletti államot,
amelynek feladata csupán a gyeplő tartása lett volna, s
hogy békés egymás mellett élésre kényszerítse a rivális
vallásokat. Ez politikai megoldás volt, s szószólóit így
nevezték: politiques, de élvezett bizonyos támogatást a
különböző vallások iránt elkötelezettek köreiben is. Philippus
Camerarius, lutheránus német jogász Meditationes historici
című munkájában (1591) így érvelt: „Ha a herceg támogatja
az egyik felet és eltiporja a másikat... elkerülhetetlen, hogy
kitörjön a lázadás... És éppily bizonyosan megszűnik a
polgárháború, ha a herceg kivont karddal áll a két fél közé,
és nem hajlik se jobbra, se balra, hacsak azért nem, hogy
kigyomláljon kivétel nélkül minden bujtogatást, széthúzást
és lázadást.” Ehhez azonban arra van szükség, hogy az
állam és azok, akik funkcióit gyakorolják, vallási
szempontból teljességgel semlegesek legyenek – ami
azonban a 16., sőt még a 17. századi ember számára is
szinte elképzelhetetlen. Franciaországban, miután három
vallásháború is megszakította a békés egymás mellett
élésre irányuló próbálkozásokat, az 1590-es években végül
megállapodásra jutottak; a hugenották egy Nantes-ban
aláírt türelmi ediktum védelmezettjei lettek, vezetőjük és
királyuk, IV. Henrik pedig katolizált. A monarchia azonban
katolikus maradt, Henrik ükunokája, XIV. Lajos pedig sokkal
harciasabb hangot ütött meg, az ediktumot visszavonta, s a
rendszer összeomlott.



És ismét: ha a békés egymás mellett élés elvét
elfogadták is, vajon meddig lehetett a húrt feszíteni? A
lutheranizmus 1555-ben egyfajta nemzetközi
elfogadottságra tett szert, a kálvinizmus pedig 1562-ben
(Skóciában) az egyik államvallás rangjára emelkedett. És mi
a helyzet a radikálisabb reformátorokkal? Hol lehet
meghúzni a vonalat? A protestantizmus különböző változatai
azonnal burjánzásba kezdtek, valahányszor valahol enyhült
az állami tilalom és alábbhagyott az üldöztetés. Egy
reformátor, egy velencei takács, Marcantonio Varotto
annyira elundorodott, hogy 1568-ban visszatért a katolikus
egyház kebelébe, kijelentve: „Elhagytam Morvaországot,
mert az alatt a két hónap alatt, amit ott töltöttem, annyiféle
hitet és annyi szektát láttam... mind megfogalmazta a maga
katekizmusát, mind hatalomra vágyott, mindegyik más és
más irányba húzott, és mind azt állította, hogy ő az egyedül
igaz egyház. Egy kicsiny helyen, Austerlitzben tizenhárom
vagy tizennégy különböző szekta működik.” George Eder
1573-as, Inquisitio Evangelica című munkájában negyven
szektát sorol fel, köztük a münzeristákat, az adamistákat,
akik meztelenül jártak, a titokzatos Kert Fivéreit; az
Ördöngösöket (akik úgy tartották, hogy az utolsó ítélet
napján a Sátán is megváltatik); a libertinusokat, akik
szabadon háltak bárkivel; a Könnyező Fivéreket; a Némákat,
akik száműzték a prédikációt; az augusztiniánusokat, akik a
lélek álmában hittek; a különböző münsteritákat; a
paulinistákat, akik azt állították, hogy náluk vannak Szent
Pál leveleinek eredeti példányai; a papgyilkosokat, az
Antikrisztus-hívőket, akik egy mitikus szajhát imádtak, és a
zsidózókat. Némely szekta dühödten társadalomellenes volt,
mások még csak keresztények sem. Szinte minden
államban betiltották és üldözték mindegyiket.



Lengyelország volt a legliberálisabb. 1573-ban a lengyel
nemesség a vallásszabadságról szóló döntést hozott:
Minthogy a keresztény vallás dolgait illetően igen nagyfokú egyet nem
értés uralkodik, s annak érdekében, hogy megóvjuk magunkat az olyan
zűrzavarok kirobbanásától, amilyeneknek más királyságokban tanúi lehettünk,
kötelezzük magunkat a magunk s minden utódunk javára, és fogadjuk esküvel,
hitünkre, tisztességünkre és lelkiismeretünkre, hogy megtartjuk a békét magunk
között a vallási különbségek és az egyházainkban beállott változások ellenére;
kötelezzük magunkat, hogy vért nem ontunk, hogy ki-ki a másikat javainak
elkobzásával, becsületvesztéssel, bebörtönzéssel vagy száműzéssel nem
bünteti; és semmi efféléhez semmilyen hatóságnak vagy hivatalnak nem nyújt
segédkezet, hanem éppen ellenkezőleg: egyesítjük erőinket bárkivel szemben,
aki fenti okokból vért ontani kívánna, még ha azt állítja is, hogy valamely
rendelet vagy törvény értelmében teszi.
A kor mércéjével mérve döbbenetes nyilatkozat volt.
Ráadásul pedig sikeresen alkalmazták is számos
szektariánus hit esetére, legalábbis egy nemzedéken át
azért vallott végül kudarcot, mert a nemesek gyakorlatilag
semmiképpen sem voltak képesek betartatni utódaikkal is,
az ellenreformáció pedig gondoskodott róla, hogy ezek az
utódok katolikusok legyenek. A deklaráció mindenesetre
mindenkire kiterjesztette a szabad választás jogát, aztán
egy lábjegyzetben hozzátette még, hogy a parasztok
engedelmeskedni tartoznak uraiknak.
A feltételezés, hogy a parasztoknak éppúgy el kell
fogadniuk uraik vallását, ahogyan az alattvalók követik az
uralkodó hercegeket, emlékeztet bennünket rá: olyan
társadalommal állunk szemben, amelyben a személyi
szabadság még igen-igen ritka árucikk. A társadalmi
hierarchia egy bizonyos szintje alatt senkiről nem tételezték
fel, hogy vallási vagy politikai véleménye van. A reformáció
következménye – és bizonyos mértékig kiváltó oka is – volt,
hogy a személyes felelősség határa lejjebb tolódott, hogy
kiterjedhessen új rétegekre, elsősorban a jómódú és tanult



városi polgárokra is. Hogy a szegényebb városiak mennyire
tudták befolyásolni az eseményeket és milyen mértékben
volt szabadságuk a választásban – ezt nehéz lenne
megmondani. A legtöbben, akárcsak a társadalmi ranglétrán
felettük állók, felsorakoztak a reformmozgalom mögött;
ebben a tekintetben nem voltak érdekkülönbségeik. A Mária
királynő alatt zajlott üldöztetések (1553–1558) áldozatául
esett kétszázkilencven-egynéhány protestáns mártír
esetének vizsgálatából kiderült, hogy – a papsághoz
tartozók kivételével – mindannyian közép- vagy alsó
középosztálybeli kézművesek és iparosemberek voltak, a
Wyclif követői által a kora 15. században létrehozott
társadalmi mintázat szerint. Ez persze nem azt jelenti, hogy
a felsőbb osztályok tagjai között ne lettek volna reformerek,
csupán azt, hogy a korona kevésbé kívánta kifürkészni
véleményüket, vagy kevésbé próbált rájuk erőltetni egy
egységes vallásos hitet, amit az alacsonyabb rétegek
esetében elengedhetetlenül szükségesnek ítélt. Így például
Angliában Erzsébet királynő uralkodása alatt a
főnemeseknek nem kellett esküt tenniük az 1559-es
protestáns Act of Uniformityre, s ez azt jelentette, hogy
továbbra is katolikusok maradhattak anélkül, hogy meg
kellett volna fizetniük az alacsonyabb osztálybeliekre ilyen
esetekben kiszabott pénzbüntetést. Ráadásul úgy tartották,
hogy a katolikus főnemesek birtokain élő parasztoknak uruk
vallását kell követniük, s ekképpen ők is katolikusok
maradhattak. Az anglikán Angliában tehát akkor is
megmaradtak a katolicizmus apró szigetei, amikor a
protestáns egységességet törvény írta elő és kényszerítette
ki.
Rendkívül nehéz megállapítani, hogy a vallási
változások mennyiben voltak a köznép nyomásának
eredményei, illetve milyen mértékben valósították meg őket



a közakarat ellenére is. A 16. század vallási válságát
lényegében érvként alkalmazták a tanult, felsőbb
osztálybeliek. A társadalom fennmaradó része főleg
szemlélőkből, követőkből – és áldozatokból állt. Ha a korona
határozott lépést tett, mint például Angliában, általában
különösebb zúgolódás nélkül követte a társadalom. Az 1530
és 1540 közötti évtizedben a régi, középkori egyház
leginkább VIII. Henrik akaratából – megsemmisült. Ez
messzemenő változásokat idézett elő a társadalom minden
rétegében; a Henrik elgondolásainak megvalósításával
megbízott Thomas Cromwell levelezése jól tükrözi az így
támadt feszültségeket. Cromwellnek az egész országra
kiterjedő ügynök- és informátori hálózata volt, amelynek
révén tudomással rendelkezett a változások szempontjából
fontos személyek kilétéről és szerepük természetéről is. A
fennmaradt adatok elemzése nem enged arra következtetni,
hogy létezett volna egy ellenálló katolikus s még kevésbé
„pápista” erő. Másként állt volna a dolog, ha a világi papság,
amely az egyházhoz tartozó személyek létszámának
mintegy harmadát tette ki és anyagi erőforrásainak fele
fölött rendelkezett, ellenállást tanúsított volna a királyi
programmal szemben. Erre azonban csak egy elenyésző
kisebbség vállalkozott. A szerzetesrendek feloszlatását
közönyösen vették tudomásul, ahol csak ilyesmire
Angliában, Skandináviában és a lutheránus Németországban
– sor került. Többnyire tétlenek maradtak a plébániák papjai
is. Ők voltak talán az egyetlen erő, amely képes volt a
reformkormányzatok ellen mozgósítani a konzervatív
parasztokat, ám az egyetlen angliai eset, amikor meg is
tették, az 1536-os, „kegyelmi zarándoklat”-nak nevezett
felkelés volt Yorkshire-ben és Lincolnshire-ben, ahol a
javadalmas papok voltak a helyi vezetés legbefolyásosabb
tagjai. Ezeket a papokat nemcsak vallásos hitük vezérelte,



hanem gazdasági fenntartásaik is; attól féltek, hogy a
reformok révén nem tarthatnak kézben több plébániát, hogy
a feloszlatott rendek szerzetesei az ő javadalmaikra vetnek
majd szemet, hogy a tizedek és a szentszéki adók elviszik
majd éves bevételeiket, s hogy a püspöki vizitációk még
megterhelőbbek lesznek a reformok után; hitelt adtak
továbbá annak a szóbeszédnek is, hogy a korona be kívánja
gyűjteni a lelkészségek ezüsttárgyait. A felkeléssel nem is
annyira a koronát akarták valláspolitikájának
megváltoztatására kényszeríteni, mint inkább tiltakozni
kívántak gazdasági sérelmeikért.
Amikor Cromwell ügynökeinek jelentéseit
tanulmányozva helyi szinten látjuk át a reformáció
működését, nem ideológiai vagy vallási konfliktusokat
látunk, hanem személyes gyűlölködések, irigység,
féltékenység, hatásköri vetélkedés, kicsinyes versengések
és a tiszta vérszomj bonyolult mocsarát. A kritikát olykor a
Henrik iránti ellenszenv váltotta ki, a nemzet ugyanis a jelek
szerint elítélte válását, és utálta Boleyn Annát, akit gyakran
büdös ribancnak is nevezett. Egy worcestershire-i
gyanúsított Henriket okolta a rossz időjárás miatt, és azt
mondta, hogy amíg „jól fejbe nem csapják vagy kólintják”,
soha nem is lesz jobb az idő. Egy walesi pap „felvinné a
királyt egy észak-walesi hegyre... amelyet Snowdon Hillnek
neveznek... És a fülénél fogva nyomná páclébe a fejét, amíg
eléggé meg nem puhul.” Egy londoni polgár pedig: „Egy
pudingot nem adnék a nagypecsétjéért, és fabatkát sem ér
az összes oklevele.” Beszámolók szerint egyes reformerek
óriási húszabálásokat csaptak nagyböjt idején, csak hogy
megbotránkoztassák a katolikusokat, de az egész helyzet
elég gyakran a feje tetejére állt. Egy reformpárti, salisburyi
püspök dölyfje például annyira felbőszítette a városi
tanácsot, hogy antiklerikalizmusba csaptak át, noha ez



többnyire a konzervatív tényezővé való változás legfőbb
hajtóereje. És ugyanígy: habár a reformerek eredményesen
kecsegtették a papi nőtlenség megszüntetésével a papokat
– elsősorban a fiatalabbakat –, voltak, akik mégis inkább
katolikusok maradtak, mert nagyon nem szerették volna, ha
feleségül kell venniük ágyasukat. Egy bizonyos Cornewell
atya megesküdött, hogy „összeereszti a püspököt az ő
vászoncselédjével, hadd lássuk, mer-e tengelyt akasztani
vele”; elvenni biztosan nem akarja majd – mondta – „de
meg fogja érteni, hogy miért döntöttem hanyatt minden
bokorban”.
A Cromwellhez eljutott megjegyzések igen távol esnek
az egyidejűleg folyó regensburgi eszmecsere tárgyától. Egy
reformpárti londoni domonkos szerint a Bibliára alapozott új
hit többet ér, mint „a szerzetesek övéből egy hajórakomány,
vagy egy szekérderéknyi kámzsa”. Egy Henrik-párti lady úgy
vélte, hogy a skótok visszahozhatják a pápát, de a derék
essexiek majd elzavarják megint, és egy essexi bokor egy
kenti kastéllyal is felér. Egy londoni pápista azt mondta
Cromwell informátorának, hogy „az egész Towert nem tartja
egy fingra sem”. A megjegyzések nagy részét a
kocsmákban jegyezték fel. Értesülünk például négy
kisbirtokos esetéről: a derék férfiak iddogáltak egy kicsit,
aztán elindultak a piactér felé, ahol „mindannyian
meztelenre vetkőztek, és a kereszt alatt végezték el
szükségüket”. Egyikük letépte Henrik hirdetményét és
rendeletét, odatűzte a keresztre, majd „az említett
Heynesnek dobta, és azt mondta neki, hogy törölje ki a
seggét vele” – amit az meg is cselekedett. Másnap reggel,
igencsak macskajajosan, mind a négyen azt állították, hogy
nem emlékeznek semmire. Az ilyen tiltakozók, meg mások
is, akik hangot merészeltek adni véleményüknek, a
nyilvános megkorbácsoltatást kockáztatták. Tudomásunk



van egy szegény emberről, akit a törvényszéki feljegyzések
tanúsága szerint arra ítéltek, hogy tőből levágják a fülét,
majd egy taligára kötözve hordozzák körül a szerencsétlent.
Az egyházi reformok elleni tiltakozás azonban az esetek
túlnyomó részében megmaradt az alkoholgőzös szavak
mezején.
Nagyjában-egészében a reformáció nem volt széles,
népi mozgalom, nem volt az a vele való szembenállás, és
amikor bekövetkezett – ugyanígy nem volt az az
ellenreformáció sem. A közvélemény egyetlen országban
sem döntötte el vagy befolyásolta meghatározó mértékben
a dolgokat. Az egyetlen fontos tényező az uralkodó vagy az
uralkodó körök akarata volt. A század előrehaladtával
azonban egyre fontosabbá vált a közvélemény, és lassan
mindinkább megnyesegették az uralkodók korlátlan jogait.
Angliában például már sem Mária királynő, sem féltestvére,
Erzsébet nem volt képes olyan önkényesen fellépni a vallás
dolgaiban, ahogyan azt atyjuk tehette meg annak idején.
Mária királynőnek a katolicizmus visszaállítására tett
kísérlete már halála előtt teljes kudarcnak bizonyult, s
elsősorban a Londonban és a délkeleti országrészben
elevenen élő Róma-ellenes érzület miatt. Erzsébet részben
annak köszönhette hatalmát és népszerűségét, hogy
osztotta ezt az averziót. A parlament azonban szinte még
nála is inkább reformpárti volt, és a meghozott vallási
intézkedések radikálisabbra sikerültek, mint szerette volna.
Róma és Madrid, valamint a száműzött angol katolikusok
feltételezése, mely szerint az angolok többsége a
katolikusok mellett állt, bizonyosan tévedés. A
rendelkezésünkre álló egyetlen megbízható számadat éppen
az ellenkezőjét támasztja alá. 1564-ben a Királyi Titkos
Államtanács felkérte a püspököket, hogy tegyenek jelentést
az ország népének vallásos érzéseiről. A fennmaradt



válaszok szerint 431 közösség rokonszenvezett az anglikán
megoldással, 264 volt közömbös, és 157 táplált ellenséges
érzéseket. A számok az idő előrehaladtával bizonyára
folyamatosan tolódtak el az uralkodó rendszer és vallása
támogatása felé. Igaz, hogy északon erősebb volt a
katolikus oldal, s különösen az új rendszer első éveiben. Az
1569-es felkelés idején azonban a mintegy 60 000 hadra
fogható ifjú közül csupán hétezer engedelmeskedett a
hívásnak, hogy fogjon fegyvert a régi hit híveinek oldalán, s
így teljes kudarccal végződött a vállalkozás. Még északon, a
délkeleti lancashire-i városokban és Yorkban is mind
kedvezőbben ítélték meg az anglikán rendszert, és
tényleges ellenzőinek száma Erzsébet uralkodásának végére
még a legkatolikusabb vidékeken, Lancashire-ben és
Yorkshire-ben sem érte el a népesség öt százalékát.
Franciaországban fordított volt a helyzet, minthogy a
hugenották száma soha nem tudta meghaladni a lakosság
tíz százalékát, s kiváltképp Párizsban nem tudták megvetni
a lábukat. Amikor katolizált, IV. Henrik voltaképpen gesztust
tett a közvélemény és a magasabb társadalmi osztályok
felé.
Az uralkodó akarata és a tehetősebb osztályok
közvéleményének növekvő ereje tehát a 16. század során
valamelyes egyensúlyban volt. E háttér szem előtt
tartásával kell elemeznünk az ellenreformációt. A
katolicizmusnak volt egy váratlan, de kétségbevonhatatlan
vonzereje. A 15. századi tendencia szerint az egyházreform
mindinkább a monarchikus államok kezébe került, mert ezek
voltak az egyedüli intézmények, amelyek képesek voltak
vállalni és véghezvinni a feladatot. Kiváló példa
Spanyolország, ahol a kasztíliai és az aragóniai korona
egyesülése s a világi uralkodó ellenőrzése alatt álló spanyol
inkvizíció ezt követő megszületése nagyobb hatalmat



eredményezett az egyház fölött, mint amekkorával a 11.
század óta bármely világi kormányzat rendelkezett. A
reformot a 15. század utolsó és a 16. század első két
évtizedében az életerős és hatalmas felkészültségű Ximénez
bíborosra bízták, aki a spanyol egyház felett teljhatalommal
rendelkezett. (Első életrajzírója felsorolja címeit: Toledo
érseke, Sancta Balbina bíborosa, Kasztília Nagykancellárja, a
Szerzetesrendek Reformálója, Főinkvizítor, egész Afrika
Fővezére, Orán Meghódítója, Felséges Asszonyunk, a
Királynő Gyóntatója, Spanyolország Kormányzója, a San
Ildefonsó-i Kollégium és az Alcalái Egyetem Alapítója stb.) Az
egyházi és világi hatalom elegyítésével képes volt a
gyökerekig hatóan megreformálni a szerzetesrendeket;
számos rendházat bezáratott, másokat egyesített, és a
papságra, elsősorban pedig a püspökökre egész Európában
példa nélkül állóan szigorú fegyelmet kényszerített. És ez
még nem minden. Ximénez tanult görögül és héberül, és
meghonosította Spanyolországban az erazmusi
tudományosságot is. Az új egyetem, amelyet Alcalában
létrehozott, szakított a Salamancában és Valladolidban még
mindig alkalmazott skolasztikus módszerekkel és a Valla
által kidolgozott leíró magyarázatokkal, és olyan kiváló
görög- és hébertudósokat alkalmazott, mint például Antonio
de Nebrija, aki elkötelezte magát egy olyan hatalmas
feladat mellett, mint – ahogy ő fogalmazott – gyökerestül
kiirtani las harbari de los ombros de nuestra nación.9 A
Nyugaton sehol másutt nem fordult elő, hogy egy
teljhatalmú főpap szívvel-lélekkel felvállalta volna a
reformokat és a reneszánszt, és noha a nagy vállalkozás
nem sokkal élte túl az 1517-ben elhunyt Ximénezt, egyfajta
villámhárítóként tartotta távol Spanyolországtól a
reformációt. Spanyolországban olyan, kifejezetten nemzeti
jellegű egyház működött, amely belső fegyelmével és



lelkipásztori tevékenységének alaposságával egész
Európában példa nélkül állt. Az Indiákon pedig megfelelő, új
távlatokra is talált, amelyek vonzották a papság
evangelizációs szándékoktól fűtött, tettre kész tagjait.
A spanyol koronának tehát nem voltak a pápaság felé
irányuló, egyházi jellegű követelései. Irányította és
ellenőrizte a saját egyházát, otthon és a tengerentúlon
egyaránt, és képes volt végrehajtani a szükségesnek ítélt
reformokat. Az inkvizíció népszerű intézmény volt, amely
főleg a mórokra és a zsidókra nézve jelentett fenyegetést,
az 1550-es években pedig arra használták fel, hogy
gyökerestül kiirtsák a Spanyolországban nagyon is
gyérecskén felbukkanó protestáns elemeket. Ráadásul
ebben az évtizedben a spanyol Habsburgok elvesztették a
birodalomért való közvetlen felelősséget. V. Károly mint
császár megkísérelte támogatni a németországi
katolicizmust, egyidejűleg pedig megpróbálta a pápaságot
német alattvalóinak követeléseit kielégítő reformok
végrehajtására kényszeríteni. Erőfeszítése mindkét
tekintetben eredménytelen maradt, és ez megkeserítette
uralkodásának utolsó esztendeit. Amikor végül lemondott a
trónról és szétosztotta vagyonát, spanyolországi utóda, II.
Fülöp, megszabadult a birodalom nyomasztó terheitől meg a
finom diplomácia gyötrelmeitől, és teljességgel a pápai
kereszténység részben a törökökkel, részben a
protestánsokkal szembeni megóvásának szolgálatába
állíthatta a spanyol anyagi forrásokat. Az ellenreformáció
tehát egy céltudatos és elszánt világi bajnokkal lett
gazdagabb. A csatában bevetették az Újvilág arany- és
ezüstkincseit is. II. Fülöp mindig pénzhiányban szenvedett,
olykor pedig teljes csődhelyzetbe került. Olyan tőkével
rendelkezett azonban, amely háromszorosan haladta meg
bármely más keresztény államét: övé volt a Nyugat



egyetlen állandó, reguláris hadserege, és kézben tartotta
azt a keskeny korridort, amelyen át a spanyol kézen lévő
Németalföldre Spanyolországból és Itáliából embereket és
utánpótlást szállíthatott. A katolikus haderő tehát két részre
osztotta Európát; ezt a stratégiai helyzetet a militáns
protestánsok soha nem voltak képesek megváltoztatni; a
spanyol flotta ellenőrzése alatt tartotta a Mediterráneum
nyugati felét, s ennek következtében egész Itália kívül esett
a reformátorok hatósugarán, a spanyol pénz pedig mindig
kéznél volt, hogy támogassa a fel-felerősödő protestáns
előrenyomulás visszaszorítására irányuló katolikus
erőfeszítéseket.
Az ellenreformációnak tehát a spanyol hatalom volt a
kulcsa és lényege. Nem vallási mozgalom volt, és sajátos
programmal sem rendelkezett azon a negatív célkitűzésen
kívül, hogy el kell törölni, ki kell irtani a protestantizmus
tévelygéseit. Cél volt, hogy az egyházon belül ne történjen
lényegi változás, és a pápaság se változtassa meg
politikáját és szemléletét. 1520 és 1542 között komoly esély
volt rá, hogy zsinatot rendeznek, talán Németországban,
amelyen el lehetett volna érni a pápaság bizonyos
változásait. V. Károly a maga részéről mindent megtett,
hogy sikerüljön ez a terv. A feljegyzések szerint egyetlenegy
esetben, III. Pálnak a pápaság szempontjából eredményes
halogató taktikája miatt vesztette el a béketűrését. A titkos
egyházi tanácsok feljegyzései egészen 1542-ig azt
tanúsítják, hogy több bíboros is támogatta a papok
nősülésének engedélyezése, a két szín alatti áldozás, a
Szentírás népnyelvi fordításainak használata, a hit általi
megigazulás, az ünnepek, a böjt és más, vitatott témák
kérdésében támasztott protestáns követeléseket és
javaslatokat. Egy ilyen kiindulóhelyzetben s a protestánsok
részvételével megtartott zsinat eredménye csakis a pápai



hatalom redukciója lehetett. Ilyen zsinatra azonban nem
került sor. Rómában 1542 után egyfajta jobbra tolódás
következett be. Az eszmecsere befulladt. A protestáns oldal
tovább hasadt, és mindinkább nyilvánvalóvá vált, hogy
bármilyen kilátások lehetnek is a lutheránusokkal való
megegyezésre, a kálvinistákkal esély sincs ilyesmire.
Contarini meghalt, és a hozzá hasonlóan gondolkodókat a
gyanakvás légköre vette körül. Egy elszánt nápolyi
pápapárti, Caraffa bíboros – a későbbi IV. Pál – vezetése alatt
Rómában is megszerveződött az inkvizíció; a bíboros
jelszava ez volt: „Senki emberfia nem alacsonyodhat le
annyira, hogy türelemmel viseltessen bármiféle eretnekség,
legkevésbé pedig a kálvinizmus iránt”, és: „Ha saját atyám
lenne eretnek, magam gyűjteném máglyájához a
fahasábokat”. Az új római atmoszféra puritán volt és
intoleráns, de reformista nem. Létrejött a tiltott könyvek
indexe, elkezdődött a nagyarányú könyvégetés, a zsidókat
arra kényszerítették, hogy sárga csillagot viseljenek, Daniele
da Volterra, „a nadrágszabó” megbízást kapott, hogy
öltöztesse fel a Sixtus-kápolna mezítelen alakjait, a
protestánsokat megégették, és elhallgattatták a
liberálisokat.
Ebben a szellemi háttérben ült össze végül 1545-ben a
tridenti zsinat, amelyet ekkorra már igen kevesen vettek
komolyan. Huszonöt évet késett, s ez alatt az idő alatt a
protestantizmus különböző formái Európa jó részén
meghonosodtak. „Túl későn jött az orvosság” – jegyezte meg
a haldokló Luther. Immár sem tárgyalni, sem engedni nem
lehet. „Negyedszázaddal korábban még mindkettőt lehetett
volna.” Most már a zsinat minden vitája és tárgyalása csak
terefere. A zsinatot „viccnek” minősítette a nála jóval
ökumenikusabban gondolkodó Bucer is. A katolikusok se
voltak sokkal kíméletesebbek. A zsinat márciusban



kezdődött, de szinte senki nem érkezett meg idejében. A
nyitó ülésre kijelölt napon zuhogott az eső, és senki nem
jelent meg a ceremónián. Még áprilisban is csak hat püspök
tartózkodott Tridentben. A megnyitót hónapról hónapra
halogatták, s végül is decemberben került rá sor. Négy
bíboros, négy érsek és huszonegy püspök volt jelen, de
Németország egyetlen hivatalban levő püspöke sem. Sem a
fontosságnak és sürgősségnek vagy a történelmi lépték
átérzésének, sem bármiféle reformszellemnek semmi jele
nem volt érezhető. A pápai rendeletet, amely
megparancsolta a püspököknek, hogy tartózkodjanak,
lakjanak székhelyeiken – ez a reformindítványok egyik
sarokpontja volt – szinte teljesen figyelmen kívül hagyták a
jelen lévő püspökök. Ippolito ďEste bíboros például, aki 1520
és 1550 között harminc éven át volt Milánó érseke, a várost
mindvégig egyetlenegyszer sem látogatta meg. A zsinat
„vendéglátó” püspöke, Cristoforo Madruzzo a reformok előtti
egyház szimbóluma, előkelő származású, jó vágású és jó
kapcsolatokkal rendelkező férfi volt: a világi hercegek
mélyvörös bársonyruházatában járt, s papi mivoltát csak
bíborfövege árulta el. Már tizenévesen kapott két
egyházközséget és egy kanonokságot, később pedig további
három kanonokságot, meg egy esperességet; majd
huszonhat évesen püspökké szentelték, harmincéves
korában pedig bíboros lett. A zsinati atyáknak adott első
díszvacsorán hetvennégy fogást tálaltatott fel messze
földön híres, százesztendős Valtellina borral, s
mindezenközben a saját zenekara szolgáltatta a muzsikát.
Jelen volt számos hölgy és kisasszony is. Madruzzo táncolt
velük, s erre biztatta a papokat is, s végül a hölgyek is
benyomultak a szentélybe, hogy jelen lehessenek a
megnyitó ceremónián.



A zsinat semmi lényeges előrelépést nem
eredményezett. Már az előkészítése is teljességgel
elmaradt. Seripando, az Ágoston-rend generálisa szerint az
első ülést „tétovázás, tájékozatlanság és elképesztő
butaság” jellemezte. Az első határozatot, mely szerint
párhuzamosan fogják tárgyalni a fegyelmi és dogmatikai
kérdéseket, a pápa elutasította, megparancsolta, hogy a
résztvevők a dogmára összpontosítsák figyelmüket, és
megvétózott egy, a megigazulással kapcsolatos felvetést. A
zsinat ezután a népnyelvi Szentírás-fordítások kérdésén
kérődzött, majd meghozta a püspökök tartózkodási helye
felől rendelkező, gyengécske rendeletet, de a pápa még a
tárgyalás alatt kivonta hatálya alól a bíborosokat,
engedélyezve nekik, hogy több püspöki széket is tartsanak
az egyik kedvezményezett a hírhedt ďEste volt. Ezután
tífuszjárvány ütötte fel a fejét, s ez eredményezte az 1547
es, rémült és dühödt vitát arról, hogy helyezzék-e át
Bolognába a zsinatot. Amikor végül is elfogadták az
indítványt, egyes főpapokra már lovak és csónakok vártak,
hogy elmenekülhessenek. Szinte ki sem várták a Te Deum
utolsó hangjait, az egyik püspök pedig még az ornátusát
sem vetette le, és a polgárok gúnykacajától kísérve teljes
díszben száguldott át a városon. A tridenti zsinat az ezt
követő, egészen az 1560-as évekig tartó üléseken mind a
külsőségeket, mind pedig a jelenlévőket tekintve egyre
rangosabb lett, de az atmoszféra lényegében nem változott.
A tridenti szándékok és célkitűzések tovább alakultak, s
egyre kevésbé az egyház megreformálására, inkább a pápai
hatalom megszilárdítására irányultak. Erről tanúskodik az
első krónikás, a pápaellenes velencei Fra Paolo Sarpi, aki
mint három legfontosabb informátorára, bennfentes
szemtanúkra támaszkodott. A reformista határozatok igen
szűk körűek voltak, minthogy vagy csak Itália területére



vonatkoztak, vagy a világi hatóságok nem fogadták el őket
Franciaországban, Spanyolországban vagy egyebütt. A
reform egyházi mércével mérve valóban rendkívül lassú
folyamat; bizonyos tekintetben eltartott egészen a 19.
századig, ám a hangnemben észrevehető változás
következett be a Trident utáni évtizedekben. Michele
Ghisleri, a domonkosok főinkvizítora – 1565-től V. Pius – új,
puritán légkört teremtett; Rómából kiűzték a prostituáltakat,
az egyházi személyekre szigorúan kötelező öltözködési
szabályokat hoztak, és könyörtelenül büntették a szimóniát.
A változást a legszélesebb körben is észrevették. „Rómában
sokkal jobb a helyzet, mint korábban – írta Tiepolo, Velence
nagykövete –, vagy legalábbis azt a látszatot keltik, hogy
jobb.”
Trident azonban valóban fontos változást hozott, amikor
arra utasította a püspököket, hogy a papság képzésére,
oktatására létesítsenek szemináriumokat. Carlo Borromeo,
1560 és 1584 között Milánó érseke, három ilyen intézményt
is alapított egyházmegyéjében; hozzáfogott, hogy
létrehozzon egy jól képzett, stabil papságot, meghatározta a
felszenteléshez minimálisan teljesítendő követelményeket,
és gyakran tett ellenőrző látogatásokat. Ez egészen új
dolognak számított. Borromeót tarthatjuk az első modern
katolikus püspöknek, ahogy távoli elődje, Ambrus volt az
első középkori. Megdöbbentő, hogy a sajátos papi feladatok
oktatására egyszerűen nem létezett fedezet, amíg
Borromeo rendszere nem nyert széles körű elfogadtatást. A
szemináriumok létrehozása felvetette ezenfelül a keresztény
oktatás egész kérdéskörét is, amelyet az egyház korábban
soha nem gondolt át komolyan és rendszeresen; nem volt
szükség az átgondolására, hisz e tekintetben teljes és biztos
monopóliuma volt. Ezt a monopóliumot azonban a 15.
század során kikezdték a jómódú városi polgárok által



létesített s az egyháztól független iskolák. A világiak
meghatározó módon jelentek meg az oktatási rendszer
legkülönbözőbb szintjein, s a reneszánsz csak olajat öntött a
reformáció tüzére, amikor a klerikális gondolkodást és
szellemet a tudás és az igazság megismerésének
akadályaiként állította be. Az 1520 és 1550 közötti
időszakban – hogy egy apró, de igen jellemző példát
említsünk – a tudósok vallási nézeteinek megállapítására
szolgáló, szinte csalhatatlan próbának számított görög
kiejtésük megfigyelése; aki helyesen ejtette a szavakat, az
csakis reformer lehetett. Az egymást követő nemzedékek
képzett ifjai mind hajlamosabbak voltak arra, hogy Róma
ellen forduljanak. A protestáns társadalmak erőforrásaiknak
jóval nagyobb hányadát fordították oktatásra; a kolostorok,
zárdák és rendházak felszámolásával hozzáférhetővé váló
gazdasági erő felhasználásával középiskolákat és
egyetemeket alapítottak. Ez a kihívás késztette arra a
katolikus világot, hogy az oktatást komolyabban vegye, ez a
feladat pedig újfajta papságot és új szemléletet követelt.
A kihívással való győzedelmes szembenézés módja
jórészt a véletlen műve volt. A 16. század vallási küzdelmei
új rendek alapítására késztették a komoly és lelkiismeretes
keresztényeket. Némelyik új szervezet sikeresen megvetette
a lábát és megerősödött – a kapucinusok (a ferencesek
reformált ága), a theatinusok, a szomaszkaiak, a barnabiták,
az oratoriánusok –, de igen sok volt az elvetélt próbálkozás.
Rómában ragaszkodtak ahhoz az elképzeléshez, hogy a
szerzetesrendek túl magas száma az egyház számára
kellemetlen és nem kívánatos, és voltak olyanok is, akik azt
tartották volna helyesnek, ha minden hívő férfiú egyetlen
szerzetesrendbe szerveződne, s ekképpen helyreállna az a
monopolhelyzet, amelyet a Benedek-rendiek birtokoltak a
„sötét” középkor utolsó periódusában. Ilyen körülmények



között hozta létre Loyolai Szent Ignác az 1530-as években új
rendjét, a Jézus Társaságát. Ignác középkorú, baszk férfiú
volt, egy határvidéki nemzetségfőnök fia; tollba mondott
műve, a Confessiones egész korábbi életét egyetlen
mondattal intézi el. Mint oly sok más reformátor, ő is
aszkéta volt és puritán; egy ideig remeteéletet élt, nem
vágta le sem a haját, sem a körmeit, és nem evett húst. A
reformfolyamatot azonban a feje tetejére állította, amikor
Luther hit általi megigazulás tanát az egyház iránti abszolút
engedelmesség kötelezettségének fogalmaira fordította le, s
ez lett számára a hit tengelye és a biztos üdvözülés
garanciája is. Kifejlesztett ezenfelül egy „lelki
gyakorlatoknak” nevezett önfegyelmező technikát,
amelynek megtéréseleme a lutheri szisztémához volt
hasonlatos, és erőteljesen hangsúlyozta ennek közösségi
jellegét. Ignác része volt tehát az új, puritán-reformista
mozgalomnak, ám csak mint sajátos elágazás, aberráció. Az
inkvizíció szemében roppant gyanús figura volt, két ízben be
is börtönözték, és neve évekig a veszedelmes személyek
listáján maradt. Ő maga sem volt egészen tisztában
céljaival. 1534-től kezdve gyűjtött társakat maga köré, de
eredeti elképzelése szerint hordágyvivőként vagy kórházi
kapusként dolgoztak volna Jeruzsálemben;
tevékenységének színhelyét később gyakorlati okokból
Velencébe helyezte át. Az inkvizícióval és a pápasággal
folytatott hosszú tárgyalásai során azonban okos és gondos
szervezőnek és vezetőnek mutatkozott – ahogy egy
követője fogalmazott: „üzleti dolgokban jó érzékű és igen
körültekintő ember volt”. Ragaszkodott hozzá, hogy
embereit igen hosszú időn át képezze, s ezalatt beléjük
sulykolta a teljes és feltétel nélküli engedelmességet.
Alfonso Rodriguez szerint a jezsuita megoldása – a
kiválasztottság kálvinista bizonyosságának megfelelője



„az a tudat, hogy ha engedelmeskedünk, nem
hibázhatunk... az ember biztos lehet benne, hogy nem
hibázhat, ha engedelmeskedik, mert Isten csak azt fogja
megkérdezni tőlünk, hogy híven teljesítettük-e a kapott
parancsokat, s ha e tekintetben tiszta a számadásunk, teljes
lesz a feloldozás... (a bűnt) Isten kiveszi majd a
számadásból, és azzal felettesünk számláját terheli majd”. A
jezsuita diszciplína hatékonyságát illusztrálandó Juan
Polanco elbeszél egy történetet egy halálos betegségben
szenvedő novíciusról, aki hogy meghalhasson, mesterétől
kért engedélyt – „az eset rendkívül tanulságos volt és
épületes”. Különös, hogy az akarat teljes alárendeléséhez
való feltétlen ragaszkodás nem rettentette el az ügyes,
tehetséges és tettre kész embereket; Loyolai kezdettől
fogva a legjobb képességű, főleg a felsőbb osztályokból
származó jelentkezőkből válogathatott.
E figyelemre méltó eszköz létrejötte alkalmat kínált a
tridenti pápaságnak oktatáspolitikája megszilárdítására.
Eladdig az egyetlen rend, amely a hétköznapi oktatással
jegyezte el magát, a németalföldi Közös Élet Testvérei volt.
A jezsuiták nagyszerűen értettek önmaguk neveléséhez és
képzéséhez, miért ne taníthatnának és nevelhetnének az
igaz hitre másokat is? A jezsuiták és a pápaság közti
szövetség a tridenti zsinat első ülései során megerősödött, s
az új rend gyakorlatilag korlátlan szabadságot kapott arra,
hogy hitterjesztőként és -oktatóként egész Európában
terjeszkedjen (a tengerentúlon pedig létrehozza a spanyol
és portugál missziós telepeket). Loyolai 1556-ban
bekövetkezett halálakor a rendnek már több mint ezer tagja
és száz intézménye volt. Voltaképpen nem tettek mást, mint
hogy oktatást szolgáltattak az igények és kívánságok
szerint. Ha egy katolikus uralkodó vagy uralkodó-püspök
ortodox iskolát, kollégiumot vagy egyetemet kívánt alapítani



és megfelelő hatékonysággal és színvonalon működtetni, a
jezsuitákhoz folyamodott; neki csak a pénzt és az
épületeket kellett biztosítania, a rend pedig hozta a képzett
tanárokat és az oktatási technikát. Némiképp olyanok
voltak, mint egy szakértői szolgáltatásokat kínáló modern,
multinacionális vállalat. A nemzetközi oktatási rendszerben
megjelenő, teljességgel újszerű termékük az egyöntetűség,
a fegyelem és a szervezettség volt.
A jezsuiták eredetileg a szegények és betegek között
akartak szolgálatot teljesíteni. Oktatási missziójuk hallatlan
sikere azonban a gazdagok és hatalmasok világába sodorta
legtöbbjüket, s így váltak a felső osztályok oktatásának
specialistáivá; aztán a rend – az ellenreformációval
összhangban – hatalmas és nagyszerű eszközzé formálta
magát. Egy-egy állam vallása még mindig elsősorban
uralkodójának döntésén múlt, amelyet többé-kevésbé
befolyásolt a vagyonos osztályok állásfoglalása is; mi
célravezetőbb módja kínálkozott az ortodoxia
megerősítésének, mint az, hogy a tridenti hithez
maradéktalanul hű katolikus szakértők kezébe helyezzék a
nemesifjak oktatását? A jezsuiták az elemi iskoláktól az
egyetemekig minden szinten folytattak oktatást, és ebbeli
tevékenységükkel párhuzamosan a hatalmasok és
tehetősek mellett személyes gyóntatói szolgálatot láttak el.
Sokféleképpen igyekeztek ezenkívül kifejezésre juttatni,
hogy a katolikus ortodoxia fennmaradása elválaszthatatlan
a kiváltságokon, hierarchián, a pompán és
szertartásosságon alapuló világi társadalmi rend
változatlanságától. A jezsuiták nem gyakorolták az
önsanyargatást. Megengedtetett nekik, hogy egyénileg
végezzék a zsolozsmát. Világi közegben éltek és mozogtak.
Iskoláikban és egyetemeiken a növendékeket arra
bátorították, hogy színjátékokat és különböző nyilvános



előadásokat rendezzenek, s mindezt abban az időben,
amikor ezeket a fogalmakat a királysággal és a hatalommal
kapcsolta össze a közvélekedés. A jezsuiták előadásai
híresek lettek; Lope de Vega és Calderón is merített belőlük,
és sokat köszönhet nekik az európai színház, kivált a
színpadberendezés és a rendezés területén. A nagy, városi
templomok, amelyeket a propaganda-szentbeszédek
hallgatására egybegyűlt hatalmas gyülekezetek
befogadására terveztek (akárcsak a kálvinisták épületeit),
maguk sem voltak mások, mint az elsősorban a jezsuiták
által pártfogolt új, barokk stílus jegyében fogant
színházépületek. A jezsuiták vették rá a hercegeket, hogy
olyan művészeket támogassanak, mint az ellenreformáció
képi nyelve mellett elkötelezett El Greco vagy Caravaggio.
10
A tridenti reformok szánalmas csontvázát úgy öltöztették
fel, hogy vadonatúj világot teremtettek, amelyben teljesen
természetesnek és elkerülhetetlennek tűnt, hogy aki szoros
szálakkal kötődik a fennálló rendhez, annak nemcsak
katolikusnak, de harcos pápapártinak is kell lennie.
A jezsuiták már 1542-ben, vagyis renddé válásuk után
alig három évvel létrehozták Padovában egész Itália
legmodernebb szellemű egyetemét. Még ugyanebben az
évben meghívták őket Dél-Németország katolikus püspökei
is. A rend első középszintű iskoláját 1548-ban, Messinában
indította be, s az ennek mintájára létrejött intézmények
hamarosan az egész katolikus Európában elterjedtek. Az
1550-es években főleg Németországra irányították
figyelmüket; az ellenreformációs papság nevelésének
„hadműveleti központja” az Ingolstadti Egyetem és a római
Német Kollégium volt. Utóbbi növendékei egyetlen
nemzedéken belül elfoglalták a fontosabb német
püspökségeket. A jezsuiták minden olyan területen
megjelentek, ahol egymással vetélkedő vallások próbálták



maguknak megkaparintani az előkelő ifjak szívét és
gondolatait. 1580-ban Alba hercege, Németalföld spanyol
kormányzója a következőket írta II. Fülöpnek: „Felséged azt
kívánja, hogy építsek fellegvárat Maastrichtnál. Úgy vélem,
egy jezsuita egyetem olyan erődítmény, amely sokkal
jobban megvédelmezi a lakosokat az Oltár és a Trón
ellenségeitől. Én megépítettem azt.”
A jezsuiták nemcsak hatékonyabbak voltak az
erődítményeknél, de olcsóbbak is. Az ellenreformáció a
legfontosabb céljait nem harccal, hanem a megfelelő
pozíciókban lévő személyek lojalitásának elnyerésével érte
el. Az 1560-as évek közepén egész Németországban
egyformán teret nyert a lutheránus és a kálvinista
protestantizmus is. Grazban például a népesség szinte teljes
egésze protestáns volt, és mind Dél-, mind pedig Észak
Németországban virágzottak protestáns iskolák. 1573-ban
aztán az ausztriai Károly főherceg alapított egy jezsuita
iskolát. Az 1578-as brucki országgyűlés szavatolta a
vallásszabadságot, de a főherceg három évvel később
elzavarta a protestáns lelkipásztorokat, Graz lakosságának
pedig megtiltotta, hogy látogassák a protestáns városi
iskolát. Az idős herceg 1590-ben meghalt, s fia
kiskorúságának idején ismét felvirágzott a protestantizmus.
Amikor azonban a jezsuiták által nevelt gyermek
nagykorúvá vált, kijelentette: „Inkább egy romba dőlt,
semmint egy elkárhozott országban uralkodom!” – és
hozzálátott, hogy erővel űzze el a protestánsokat. 1598-ban
távozásra szólított minden lelkipásztort, tanítót és tanárt, s
a következő évben bezáratta a nem katolikus templomokat.
A folyamat egy emberöltővel később, 1628-ban érte el
végkifejletét, amikor nyolcszáz tekintélyes családnak kellett
az országot elhagynia. Ugyanezek az erők érvényesültek
Bajorországban és – bármily különös – a liberális



Lengyelországban is. Ott a választott király, Báthory István
1574-ben a vallási türelem jegyében beengedte az országba
a jezsuitákat, mert politikájának része volt az elgondolás,
hogy mindkét felet védelmezi, és biztosítja a lehetőséget,
hogy egymással vitatkozzanak. Utódja, a dühödten katolikus
III. Zsigmond 1587-es megválasztásának idejére már 360-an
voltak az országban. A magas hivatalokba csak
katolikusokat ültettek, s a katolikus nemeseket arra
bátorították, hogy túrják ki birtokaikból a protestánsokat;
törvény mondta ki, hogy a protestánsok nem használhatják
a plébániatemplomokat, így a városházákba kényszerültek,
1607-ben pedig a protestáns nemeseket provokációk
sorozatával hajszolták lázadásba, s ennek leverésével véget
is ért a reformkaland. Egy pápai nuncius jelentése szerint:
„Röviddel ezelőtt még attól tarthattam, hogy
Lengyelországban az eretnekség kerekedik fölül, de mára a
katolicizmusnak sikerült azt a sírjába helyeznie.”
A jezsuiták hathatós közreműködésével Ausztriában,
Bajorországban, a Rajna menti püspök-fejedelemségekben
és Lengyelországban végül sikerült megfékezni a protestáns
dagályt. Városi iskoláiknak komoly szerepük volt abban,
hogy a polgárság visszafordult a reformoktól az ortodoxia
felé. Elsősorban persze a hatalommal rendelkezők
közvetítésével fejtették ki hatásukat. Utolsó nagy sikerüket
az 1680-as években érték el, amikor XIV. Lajos jezsuita
gyóntatójának, Le Tellier-nek sikerült meggyőznie az
uralkodót, hogy semmisítse meg a nantes-i ediktumot, és
(állítólag) maga fogalmazta meg a hatályon kívül helyező
rendelet szövegét. Befolyása mindenesetre az erkölcsök és
a jámborság mezején nem érvényesült. A gyónásban
egyfajta ügyvéd-kliens viszony állt fenn a jezsuiták és a
nagy hatalmú bűnbánók között. Mint gyóntatok, rendkívüli
népszerűségnek örvendtek, s különösen a társadalom



legfelső rétegeiben, mert hajlamosak voltak arra, hogy a jó
keresztényi magatartást a megfontolt okossággal
azonosítsák, vagyis egyfajta felvilágosult „reálpolitikát”
képviseltek, amelyen csak a vallásos szándék enyhített
valamelyest – ahogy Escobar, az egyik jezsuita
morálteológus fogalmazott: „A szándék tisztasága igazol
olyan cselekedeteket is, amelyek az erkölcsi és az emberi
törvényeknek ellentmondanak.” Átvették a védőügyvéd
módszerét, amennyiben nem értelmezni, inkább megkerülni
próbálták az erkölcsi törvényeket, és azt állították, hogy a
vétkest a kétséges esetekben fel kell menteni. A
szőrszálhasogatás számukra a kegyesség és jótékonyság
egy formája volt; próbálkozás, hogy az erkölcsi törvényeket
emberibbé tegyék. A nagylelkűség azonban felületességgé
és lazasággá korcsosult, amikor a jezsuiták magukévá tették
és mentségként alkalmazták világi klienseik „foglalkozásból
eredő torzulásainak” gondolatát. Noris bíboros, a sokat
tapasztalt inkvizítor 1692-ben kifejtette a firenzei III.
Cosimónak, hogy néhány jezsuita miért helyteleníti a rend
generálisa, Tirso Gonzales rendkívül szigorú erkölcsi
elképzeléseit: „Minthogy oly sok európai nagyhercegnek,
hercegi főpapnak és magas rangú udvari méltóságnak
voltak a gyóntatói, nem lehettek olyan szigorúak, ahogyan
azt Generálisuk kívánta, mert ha követték volna
útmutatásait, minden udvarban elveszítették volna
pozícióikat.”
Világos az is, hogy a jezsuiták gyóntatói működésük
révén kitapinthatták mind a politikai, mind pedig a katonai
érverést. Ahogy XIII. Lajos gyóntatója, Caussin atya egy, a
rendfőnökéhez, Vitelleschi generálishoz írt levelében
megfogalmazta: akár helyes, akár helytelen volt a hitetlen
törökökkel kötött szövetség, a király gyóntatója számára
éppannyira lelkiismereti kérdés, amennyire politikai. A



jezsuiták minden szinten és minden országban mélységesen
összefonódtak az ellenreformációval, fizikai és erkölcsi
vonatkozásokban egyaránt. Tevékenyek voltak a francia
hugenották és a törvényes IV. Henrik elleni harcra
szerveződött Katolikus Ligában; tartományi rendfőnökük,
Odon Pigenat tagja volt a ligát kormányzó Conseil des Seize
nek, s a hugenották csak így emlegették: „Párizs
legádázabb tigrise”. Jezsuiták irányították Angliában és
Írországban az Erzsébet királynő elleni és Skóciában a
régensség elleni aknamunkát. Vezető szerepet játszottak a
harmincéves háborúban, a kezdetektől egészen Csehország
kikényszerített „megtéréséig”, és ők akadályozták meg a
kompromisszumos békekötést Gusztáv Adolf alatt, a svéd
protestáns hadsereg győzelmei után. 1626-ban a bécsi
pápai nuncius a következőkről tájékoztatta Rómát: (a
jezsuiták) „mindenkinek fölébe kerekednek; még az ország
vezető minisztereinek is... Befolyásuk mindig is számottevő
volt, de minden korábbinál erősebbé vált, amióta
Lamormaini atya a császár gyóntatója lett.” Gusztáv Adolf
egy alkalommal megjegyezte: „Három L betűt szeretnék
lógni látni: a jezsuita Lamormainit, a jezsuita Laymannt és a
jezsuita Laurentius Forert.”
És mindenekelőtt: a jezsuitákat a legszélesebb körben
mindenki azonosította azzal a nézettel, hogy az erkölcsi
törvények hatálya mintegy felfüggeszthető, ha a
katolicizmus érdekeiről van szó. A jezsuiták nemcsak hogy
megengedett eszköznek tekintették a háborút eretnekek
elleni harcban, hanem a protestánsok meggyilkolása mellett
is kiálltak, kivált, ha azok fontos pozíciókat foglaltak el. Ez
nevelési technikáik kiterjesztése volt: ha egy uralkodót nem
lehet megtéríteni, hát mészárolják le. 1599-ben Juan Mariani
azt tanácsolta III. Fülöpnek a protestáns uralkodókkal
kapcsolatban: „Dicsőséges dolog kitörölni ezt az egész



fertezetes és veszedelmes fajtát az emberi közösségből. A
végtagokat is levágják, ha elüszkösödnek, hogy a test többi
részét meg ne ronthassák; ugyanígy kell az állam testéből
karddal eltávolítani ezt az emberbőrbe bújt vadállati
kegyetlenséget is.”
A jezsuiták ragyogó példái annak az esetnek, amikor
egy magasan képzett és erősen motivált elit hagyja, hogy a
vallási konfliktusok hatására saját erkölcsi értékrendszere
összezavarodjon. Az eset nem egyedülálló, a probléma
általános természetű. A kereszténység tragikus, de
visszatérő vonása, hogy a reformra való buzgó törekvés
könnyen könyörtelenségbe csap át, ha akadályokba ütközik,
s ez az indulat képes az egész erkölcsi felépítményt romba
dönteni. Gergely pápasága, amely oly fanatikusan
elkötelezte magát az egyházi reformok mellett, a középkor
néhány rettenetes bűnének is szülőatyja volt. És ugyanígy: a
16. és a 17. században az egyház hibáktól való
megtisztításának és az apostoli társadalom létrehozásának
vágya olyan eseménysorozatot idézett elő, amely megtörte
a kereszténység egységét, és addig sose látott dühvel
fordította egymás ellen a korábbi egység maradványait is. A
vallásháború az 1520-as évektől egészen 1648-ig szinte
ragályként járta be a Nyugatot; kivétel csak a 17. század
első két évtizede volt. Ezekre a nemzetek közötti vagy
polgárháborúkra – általában mindkettő egyszerre tombolt
semmiféle mentő magyarázat vagy körülmény nem létezett,
és nemcsak emberéletben és a gazdaságban tettek
rendkívül sok kárt, de súlyosan ártottak magának a
keresztény hitnek is. Akkor robbantak ki, amikor az
emberiség éppen újra rátalált az antikvitás szellemi
kincseire, és hallatlan lendülettel fejlődött tudásában és
technikáiban. A vallási konfliktus nem állította le, de
lassította és torzította ezeket a folyamatokat. Leértékelődött



a józan ész, az emberi gondolkodás. Rettenetes, sötét erők
támadtak fel és portyáztak szabadon. Erazmus reményteli
hajnala viharos nappallá érett, amelyben az értelmes és
civilizált embernek üvöltenie kellett, hogy hangját ne
nyomja el az erőszak, a kegyetlenség és a babonaság
orkánjának tombolása.
A vallásháborúk oka az a feltételezés volt, hogy csakis
egy egységes társadalom lehet elfogadható és elviselhető,
azokat pedig, akik nem felelnek meg a mindenkori
normáknak, és sem fenyegetéssel, sem másként nem lehet
őket arra kényszeríteni, hogy feladják eltérő szokásaikat
vagy meggyőződésüket, másodrendű polgároknak kell
tekinteni, és vagy el kell űzni őket, vagy elpusztítani. Olyan
romboló erők keltek tehát életre, amelyek jelen voltak a
korábbi középkori társadalmakban is. A Pireneusoktól délre
például a protestáns eretnekek megsemmisítése csak a
zsidók elleni s a vizigót időkre visszanyúló harc egy újabb
fejezete volt. A győzedelmes kasztíliai katolikusok a 14.
század óta módszeresen üldözték a zsidókat. Utóbbiak közül
sokan katolizáltak, s ezek a – mindig is gyanús – conversos a
spanyol társadalom fontos és erőteljes elemévé váltak.
Spanyolországban az inkvizíció része volt annak a
folyamatnak, amelyben a kasztíliaiak átjárták és
egyesítették az egész társadalmat; abból a célból hozták
létre 1478-ban, hogy vizsgálja és ellenőrizze a megtértek
személyi iratait. A mórok elleni harc Granada bevételével
1492-ben gyakorlatilag véget ért. Az uralkodó három
hónappal később megparancsolta, hogy minden zsidó
hagyja el az országot; ebben tetőzött a már két évtizede
tartó, intenzíven zsidóellenes törvényalkotás. Ekkorra közel
ötven százalékuk már kényszerűségből megtért, s a
zsidókérdés megoldására tett lépések megnehezítették e
conversos problémájának kezelését is. A zsidó származású



keresztények a gazdaságban, a közigazgatásban és az
orvoslásban jelentős szerepet játszottak továbbra is. A 15.
század végére Spanyolország leggazdagabb és legelőkelőbb
családjainak túlnyomó része, még az aragóniai királyi család
is viselt „foltokat”. A faji irányultságú törvényhozás célul
tűzte ki a legfelső osztályok „megtisztítását” is. A limpieza
de sangre („vértisztasági”) törvények száműzték az
egyetemekről és a lovagrendekből a zsidókat és a mórokat
elsősorban az előbbieket. Az inkvizíció hatékonyan
ellenőrizte a törvények végrehajtását, és fokozatosan
terjesztette ki hatályukat. A gépezetet mozgásba hozó
Torquemada és utóda, Diego Deza is zsidó származású volt.
Az inkvizíció azonban hitelesíthetett hamis családfákat, s
hatalmát csak növelte az a tény, hogy gyakorlatilag minden
valamennyire is fontos személynek volt mit rejtegetnie – a
titkon kézről kézre járó, pontos családfák a felforgató
irodalom kategóriájába tartoztak. Az inkvizíció a spanyol faj
legfőbb őre volt, s a kasztíliai tömegek szemében többek
közt azért volt annyira népszerű, mert általában véve
egyedül őket lehetett a limpieza di sangre őrzőinek és
birtokosainak tekinteni. V. Károlynak írt jelentésében a
történész Lorenzo Gaindez de Carvajal rámutatott, hogy
tanácsának minden tagja „foltos”, kivéve dr. Palacios
Rubiost, aki „tiszta vérű férfiú, mert felmenői kétkezi
munkásemberek voltak”.
Torquemada alatt az inkvizíció működése összekeverte a
faji és a vallási tisztaság egymástól elméletileg független
fogalmait. Torquemada 1484-ben Sevillában elrendelte,
hogy: „az (inkvizíció által) elítéltek gyermekei és unokái nem
tarthatnak és birtokolhatnak közhivatalokat, nem válhatnak
egyházi rendek tagjaivá, nem lehetnek bírák,
polgármesterek, katonai parancsnokok, községi vagy városi
elöljárók, esküdtek, tiszttartók, mértékhitelesítők,



kereskedők, közjegyzők, pénzváltók, ügyvédek, jogászok,
titkárok, könyvelők, pénztárnokok, orvosok, seborvosok,
boltosok, alkuszok, zálogosok, pénzváltók, adószedők,
adóbérlők, vagy bármely egyéb közhivatal viselői.” Ezzel az
eredendő bűn vadonatúj felfogását vezette be. Ettől kezdve
nem lehetett többé megkeresztelkedéssel „jóvátenni” a nem
keresztény származást; az elítéltek (túlnyomórészt zsidók)
sáfrányszínű ruháit – örök figyelmeztetésül utódaik számára
– fel kellett akasztani a templomokban; ez a törvény
érvényben volt egészen a 18. századig. A limpieza de
sangre-rendszer a 16. században saját belső
ellentmondásainak és kegyetlenségének nyomása alatt
fokozatosan megsemmisült. A vallási konfliktusok nemcsak
megnyújtották élettartamát, de hallatlan mértékben
növelték önérvényesítő mechanizmusa, az inkvizíció
hatalmát, állandóságát és hatósugarát. A protestantizmust
egy szinte mágikus gondolati folyamatban a tisztátalan
vagyis zsidó – vérrel azonosították. Siliceo, Toledo érseke
1547-ben így fogalmazta meg a közvélekedést: „Azt
mondják, és úgy tartják, igaz is, hogy Németország
legnagyobb eretnekei, akik romlásba döntötték az egész
nemzetet... zsidó származásúak.” Spanyolország határain
kívül senki nem mondott vagy gondolt ilyesmit, maga
Luther pedig kifejezetten és hírhedten antiszemita volt. Az
inkvizíció azonban annak rendje és módja szerint
protestánsoknak tekintette és megégette a zsidó
származású spanyolokat, s ítéletei bizonyítékokként
támasztották alá az alaptalan feltételezést. 1556-ban II.
Fülöp már így ír: „A Németországban és Franciaországban
megjelent eretnekség magvait a zsidók vetették el, ahogyan
Spanyolországban láttuk és látjuk máig is.” A
protestantizmust tehát beillesztették az ország
gyűlöletrendszerébe, s a rasszizmus erősítette a hitelvi



ortodoxiát. A hadjárat éppúgy irányult az idegenek, mint a
spanyol zsidók és értelmiségiek ellen; az 1559–1562-ben a
király és családjának tagjai előtt hallatlan pompával
megrendezett, tömeges protestánségetés után a legtöbb
kivégzett protestáns külföldi volt, akikről feltételezték, hogy
az államrend felbomlasztására szőtt összeesküvések
részesei. Sokuk tengerész volt vagy kereskedő, elsősorban
Franciaországból, Angliából és Németalföldről; a
kereskedelmi vetélkedést ekképpen erősítette a hitben
gyökerező gyűlölet, és újult erővel lángolt fel a tengeri
hadviselés.
A folyamat már-már elszigetelte a külvilágtól
Spanyolországot és gyarmatait. Erazmus spanyol követőit
lemészárolták vagy száműzetésbe kényszerítették; az egyik
első áldozat Ximénez korábbi titkára, Juan de Vergara volt.
Juan Luis Vives, a nagy spanyol pedagógus írta: „Nehéz
időkben élünk; veszedelmes dolog megszólalni, de hallgatni
is.” Vives egyik levelezőtársa, a már száműzetésben élő
Rodrigo Manrique így fogalmazott: „Hazánk a gőg, az
irigység és – hozzáteheted – a barbárság földje; az ember
ott semmiféleképpen nem építheti a kultúrát anélkül, hogy
eretnekséggel, tévelygéssel ne vádolnák, vagy azzal, hogy
zsidó. A tanult embereknek hallgatniuk kell tehát.” A tiltott
könyvek először 1551-ben kiadott, spanyolországi listája
folyamatosan bővült; 1559-ben már tartalmazta Erazmus
tizenhat művét, köztük az Enchiridiont, amely
Spanyolországban valaha bestsellernek számított, s az
1612-es Index már az auctores damnati közé sorolja őt, s
ezután már csak a quidam („valaki”) megjelöléssel lehetett
hivatkozni rá. A spanyol Index teljességgel független volt a
rómaitól; tilalmi listán volt az ortodox történész, Baronius
bíboros, akit a pápa ország és világ előtt a legmelegebben
méltatott, valamint Morus Tamás, Pole bíboros és a jezsuita



rend generálisa, Francesco Borgia is. Az egész elnyomó
gépezet belterjes és nacionalista volt, átjárta a társadalom
legmagasabb és legalacsonyabb rétegeit is, és közömbös
volt a pápa minden észrevétele és tiltakozása iránt. Az
inkvizíció 1559-ben letartóztatta Bartolomeo de Carranzát,
Toledo érsekét, és a pápa minden erőfeszítése ellenére
Valladolidban, egy föld alatti börtöncellában tartotta hét
éven át. 1565-ben egy pápai delegáció, amelynek tagja volt
három későbbi pápa, XIII. Gergely, VII. Orbán és V. Sixtus is,
tájékoztatta IV. Piust: „Senki nem merészel szót emelni
Carranza érdekében, mert rettegik az inkvizíciót... amelynek
tekintélye nem teszi lehetővé annak elismerését, hogy
Carranzát jogtalanul börtönözte be. Az igazság
legszenvedélyesebb védelmezői úgy vélik, hogy jobb, ha
egy ártatlan embert elítélnek, mint ha az inkvizíció
megszégyenül.” V. Pius 1566-ban végül elérte, hogy
Carranzát Rómába vigyék, ahol az Angyalvárban
raboskodott tovább. A spanyolok hatalma megakadályozta
szabadon bocsátását egészen 1576-ig, s kiszabadulása után
tizennyolc nappal elhalálozott.
Az inkvizíció nemcsak óriási hatalommal rendelkezett (ő
alkotta Spanyolország kormányzó tanácsainak egyikét), de
szilárd és magabiztos is volt, elsősorban azért, mert az
elítéltek elkobzott javaiból képes volt önmagát fenntartani.
Az a tény, hogy működéséhez pénzre volt szüksége, egyben
azt is jelentette, hogy folyamatosan megfelelő számú
áldozatról kellett gondoskodnia. Innen a kínzás alkalmazása
is. A számítások szerint a toledói törvényszéken 1575 és
1610 között a „bűneik” miatt kínzásnak alávethető
vádlottak mintegy harminckét százalékát ténylegesen
megkínozták; a feljegyzésekből az is megtudható, hogy a
megkínzottak között voltak hetven-kilencven esztendős
asszonyok és egy tizenhárom éves gyermekleány. Amikor a



vagyonelkobzásokból származó alapok kimerültek, az
inkvizíció úgy szerzett pénzt, hogy informátori – „bizalmas!”
– állásokat létesített és bocsátott áruba. Az informátorok
különböző kiváltságokat élveztek, megszabadultak például a
letartóztatás veszélyétől – 1641-ben egy-egy poszt 1500
dukátba került. A pénz azonban a 18. század végére még
így is elfogyott, s az intézmény ettől kezdve már csak
haldokolt, noha megszűnése csak 1834-ben következett be.
Az utolsó hivatalos spanyolországi eretnekkivégzésre 1823
ban került sor; egy tanárembert akasztottak fel, mert az
iskolai imádságban az Ave Maria helyére önkényesen a
dicsőség legyen Istennek szavakat illesztette be. A limpieza
de sangre törvények – habár alkalmazni mind kevésbé
lehetett őket – érvényben maradtak egészen 1865-ig.
Míg a spanyol ortodoxia türelmetlensége elsősorban a
mórokra és a zsidókra irányult, s a zsidók, protestánsok és
idegenek meghatározása mindinkább elkeveredett a
„tisztátalan vérűek” fogalmával, a Pireneusoktól északra a
13. századtól kezdve lassan már nem a zsidók voltak a
gyűlölet fő céltáblái; a figyelem azokra az eretnekekre
terelődött, akik a hegyeken át igyekeztek elmenekülni a
spanyolországi üldöztetés elől. E provinciális vidékeken az
eretneküldözés szinte észrevétlenül általános
boszorkányvadászattá szélesedett. A kora középkorban
általában nem üldözték a boszorkányokat, mert a
létezésükben való hit pogány babonaságnak számított;
Nagy Károly még a boszorkányvadászatot tiltó törvényeket
is hozott. A helyzet megváltozott a 13. században, amikor az
áldozatokból lassan kifogyott inkvizíció – gyakran puszta
gazdasági okokból – új bűnösöket keresett. A
boszorkányokat az Alpokban valdenseknek, a Pireneusokban
pedig gazaroknak vagy kataroknak nevezték. Amikor a késő
14. században szinte járványos méreteket öltött az



eretneküldözés, a boszorkányvadászat kifejlesztette saját
elméletét és módszereit, s ezzel párhuzamosan a
hegyvidékek felől terjeszkedve sikerült a társadalom
egészét behálóznia.
A két, boszorkányüldözésre „szakosodott” vezető német
domonkos inkvizítor, Heinrich Kramer és Jakob Sprender egy
óriási okiratgyűjteményt állított össze kínzással kicsikart
vallomásokból. 1484-ben ezzel győzték meg VIII. Incét, hogy
bocsássa ki Summis desiderantes affectibus című bulláját,
amely különlegesen kiterjesztett hatalommal ruházta fel
őket. Tapasztalataik alapján két évvel később megalkották a
Malleus maleficarum című hatalmas
boszorkányenciklopédiát, amely mindenütt elsöprő sikert
aratott. A bulla és a könyv biztosította boszorkányvadász
technikáik nemzetközi elterjedését. Minthogy kérdéseik
magukban foglalták az áldozat válaszát, s a
szerencsétleneket kínzással kényszerítették a megfelelő
szavak elismétlésére, a tapasztalat az egész keresztény
világban megerősítette a Malleus állításait. A valóságban
semmi sem támasztja alá a feltételezést, hogy
boszorkányság vagy bármi hasonló jelenség valaha is
létezett. Az egész mítosz ugyanabba a kategóriába
tartozott, mint az az agyrém, amivel a zsidókat vádolták a
12. században, nevezetesen hogy keresztény gyermekeket
gyilkolnak meg szertartásaikon. A boszorkány figurája
egyszerűen csak felváltotta a zsidóét a rettegés és gyűlölet
céltábláinak szerepében, a kínzás pedig biztosította létezése
és gonoszsága megfelelő bizonyítékait. A
boszorkányüldözés a kínzás alkalmazása nélkül nem
terebélyesedhetett volna erőteljes mozgalommá, és túl soká
nem is maradhatott volna fenn. Az igazi téboly 1468 körül
tört ki Európában, amikor a pápaság először nyilvánította
crimen exceptumnak a boszorkányságot, s a



boszorkánysággal vádolt személyek esetében tanácsosnak
tartotta a kínvallatást. A kínzás hivatalos engedélyezése
nyomán a feljelentések, az áldozatok és a beismerő
vallomások száma ugrásszerűen megnövekedett, s a
mozgalmat már a saját lendülete vitte, hajszolta tovább.
Amikor azután betiltották a kínvallatást, a folyamat a
visszájára fordult, és lassan lecsengett az egész őrület. Ahol
nem alkalmaztak kínzást – például Angliában –, sokkal
ritkábbak fordultak elő a boszorkányság esetei, és a
vallomások sem voltak olyan borzalmasak.
A boszorkányüldözés első nagy hulláma a 15. század
második felére esett; ezután a viszonylagos nyugalom
időszaka következett, amelynek során néhány kormány
tevőlegesen is fellépett a hisztéria ellen. V. Károly 1532-es
rendelkezése csak azokat a boszorkányokat rendelte
büntetni, akik valóban károkat okoznak; a boszorkányság
puszta ténye nem számított törvénybe ütközőnek. A
boszorkányságot illetően Erazmus és más reneszánsz
tudósok is igen szkeptikusak voltak, s egy új szemlélet
kezdte megvetni a lábát, amely lerombolta volna a
boszorkányüldözés alapjául szolgáló babonás
elképzeléseket. Ez a felvilágosult gondolkodás hamar a
visszájára fordult, amikor kitört a vallásháború, és új
lendületet kapott az eretneküldözés. Ráadásul nemcsak a
katolikusok, de a reformátorok is hajlottak a
boszorkányvadászatra, ahogyan vadásztak az
anabaptistákra is, hogy bizonyítsák hitelvi tisztaságukat és
elkötelezett buzgalmukat. Zwingli kivételével a német
reformátorok is elfogadták és magukévá tették a
boszorkánymitológiát. Luther úgy vélekedett, hogy a
boszorkányokat el kell égetni, mert még ha nem ártottak is
senkinek, lepaktáltak az ördöggel – Wittenbergben négy
szerencsétlent rostélyon meg is égettetett. A protestánsok



az Exodus 22:18-ra hivatkoztak: „Varázsló asszonyt ne hagyj
életben.” Kálvin így beszélt: „A Biblia arra tanít bennünket,
hogy boszorkányok vannak, s hogy ezeket el kell
pusztítani... Isten e parancsolata egyetemes törvény.” A
kálvinisták még a lutheránusoknál is ádázabb dühvel
fordultak a boszorkányok felé. Az angliai protestánsok nem
voltak különösebben elkötelezett boszorkányvadászok, s
Angliában az egész boszorkánykorszakban, 1542-től 1736-ig
ezernél is kevesebbet végeztek ki (akasztással!), a
kálvinista Skóciában ellenben csak az 1590-tól számított
kilencven év alatt 4400-at. Angliában az 1645-ös év volt a
legrosszabb, amikor hatalomban voltak a kálvinista
presbiteriánusok. Az angol kálvinisták, ahol csak tudták,
terjesztették a boszorkányüldözést. Jewell püspök, aki
száműzetésben, Genfben élt, 1559-es hazatértekor magával
vitte a boszorkányőrületet; az 1590-es években a kálvinista
William Perkins előadásokat tartott a tárgyról a cambridge-i
Emmanuel College-ban, abban a puritán intézményben, ahol
New England néhány későbbi alapítója is diákoskodott. Ahol
a kálvinizmus megerősödött, rendszeressé és módszeressé
vált a boszorkányüldözés.
A vallási barikád túloldalán Loyolai hívei, a puritán
katolikusok szorgalmazták a boszorkányüldözést. Ez
önmagában is érdekes, minthogy a jezsuitákat nem
jellemezte az intolerancia. Azt várhatnánk inkább, hogy mint
elsősorban spanyol rend, a zsidókkal szemben legyenek
különösen ellenségesek. Nem így állt azonban a dolog, mert
Spanyolországban a puritanizmust a zsidósággal és a
protestantizmussal azonosították. Loyolait még diákkorában,
1527-ben zsidósággal is megvádolták, csupán igen szigorú
vallásgyakorlata miatt. Később dacosan jegyezte meg, hogy
büszke lenne rá, ha zsidók volnának az ősei: „Hát hogyne!
Hisz akkor rokonságban állnék a mi Urunkkal, Jézus



Krisztussal és a Szűz Máriával!” Ő és első három utóda a
jezsuita rend élén egyaránt szilárdan szembehelyezkedtek a
limpieza di sangre törvényekkel és az egyház
antiszemitizmusával, s a jezsuiták csak azért adták be végül
a derekukat, mert magatartásuk Spanyolországban
előnytelenül befolyásolta az utánpótlást. Ami azt illeti, a
jezsuitáknak a zsidókkal kapcsolatosan követett igen
mérsékelt és józan irányvonala rejtőzött a rendnek az
inkvizícióval való, két évszázados ádáz küzdelmei mögött.
Általában úgy áll a dolog, hogy az intenzív, elkeseredett
vallási konfliktusok idején mindenkinek szüksége volt egy
megszállottan gyűlölt ellenségre, ám egyszerre egynél
többel senki nem tudott megküzdeni. Spanyolországban az
ortodoxia üldözte a zsidókat, de érdeklődése csak igen
ritkán fordult a boszorkányok felé. A jezsuiták – egy
bizonyos szintig – zsidópártiak és kiemelkedő
boszorkányvadászok voltak. A boszorkányégetés
mindannyiszor „fellángolt”, ha közreműködésükkel
győzedelmeskedett az ellenreformáció; elsősorban
Németországban, Lengyelországban és Franche-Comtéban;
a Németalföldön pedig, ahol kevésbé voltak sikeresek,
mégiscsak fellendült a boszorkányüldözés II. Fülöp 1590-es
proklamációja nyomán, amely „az emberiségre leselkedő
hatalmas veszedelemnek” nevezte a boszorkányságot. A
jezsuiták részt vettek a legféktelenebb hadjáratban,
amelyet Johann von Schoeneburg, Trier érseke és Binsfield
segédpüspök vezetett. Az érsek 1587 és 1593 között
mindössze húsz-egynéhány településen 368 boszorkányt
égettetett meg; két olyan falu is volt, amelynek mindössze
egyetlen női lakosa maradt. Akárcsak az eretneküldözésnél,
az illetékes tisztviselők és hivatalnokok, akik megpróbálták
lassítani, fékezni vagy akár csak józan ésszel intézni az
eseményeket, maguk is könnyen válhattak áldozattá;



Schoeneburg például letartóztattatta Dietrich Flade
egyetemi rektort és főbírát túlzott engedékenységéért;
megkínoztatta, megfojtatta, testét pedig máglyán égettette
meg. Az informátorok hatalmas és kiterjedt boszorkány
összeesküvésekről szóló történetekkel rémisztgették a
hatóságokat, s miután feljogosították őket a kínvallatásra,
már nemcsak áldozatok tucatjait produkálták, hanem
előrejelzéseik igazolására – további vádlottakat is. Egyes
boszorkányvadászokat teljesítményük szerint honoráltak is;
Balthasar Ross, a fuldai hercegapát minisztere 1603 és 1605
között kétszázötven áldozata után 5393 gulden
„tiszteletdíjat” kapott.
A katolikus-protestáns küzdelem hevessége s a
megvádolt és megégetett boszorkányok száma között
szoros összefüggés mutatkozik. A 16. század elején
átmeneti nyugalom következett be, amelynek a lutheri
reformáció és annak viharos következményei vetettek
véget, s a harmincéves háború 1618-as kitörését is hasonló
szélcsend előzte meg. Csehország és Németország egyes
részeinek katolikus visszahódítása után megsokszorozódtak
a boszorkányperek. A boszorkányüldözés utolsó nagy
fellángolása a katolikus-protestáns konfliktus mellékterméke
volt, mert mindkét oldal boszorkányvadászai hajlamosak
voltak azonosnak tekinteni a boszorkányságot és a másik fél
vallási elképzeléseit – másfelől pedig: mindketten merítettek
egymás elméleti írásaiból és gyakorlati tapasztalataiból. A
németországi katolikus boszorkányőrület erősen hasonlított
a spanyol protestáns- és zsidóüldözéshez abban, hogy
bárkire bármikor lecsaphatott. Philip Adolf von Ehrenberg,
Würzburg püspöke 1623 és 1631 között több mint kilencszáz
embert égettetett meg, köztük saját unokafivérét,
tizenkilenc papot és egy hétéves gyermeket is. A
bajorországi Eichstattban csak 1629-ben 274 ember lett a



téboly áldozata. Bonnban a kancellárt, a feleségét, valamint
az érsek titkárának feleségét is kivégezték. A
legrettenetesebb vérengzés Bambergben zajlott, ahol a
„boszorkánypüspök”, Johann Georg II Fuchs von Dornheim
hatszáz boszorkányt égettetett meg 1623 és 1633 között.
Kancellárja, akit túlzott enyheség miatt tartóztattak le, a
kínzások hatására öt polgármestert is bevádolt; ezek egyike
szintén a kínzások során rá vallott további huszonhét
munkatársára is. Később sikerült kicsempésznie egy, a
lányának írt levelet, amelyben a következő sorok
olvashatók: „Ez az egész csak csalás és kitaláció, az Isten
legyen hozzám irgalmas... Ha Isten nem fedi fel
valamiképpen az igazságot, ezek az egész családunkat és
rokonságunkat megégetik.” A boszorkányhisztéria arra
késztette a jezsuita Friedrich Speet, aki kihallgatóként vett
részt a würzburgi vizsgálatokon, hogy kiadja a
boszorkányüldözést támadó művét, a Cautio Criminalist: „A
kínzás boszorkányokkal és soha nem látott, sötét bűnökkel
tölti meg Németországunkat, és nemcsak Németországot,
hanem minden országot, ahol csak megpróbálkoznak vele...
Ha mi mindannyian még nem vallottuk be bűneinket, az
csak azért lehet, mert nem vetettek mindenkit kínvallatás
alá.”
Ez a sokatmondó, katolikus dokumentum a protestánsok
kezére került, ők pedig 1631-ben kinyomtatták. A katolikus
túlkapások nyilvánosságra hozatala azonban nem
akadályozta meg a protestánsokat abban, hogy hasonló
szörnyűségeket ne kövessenek el. Az Erazmust követő
humanisták, mint például Johann Weyer, már réges-rég
megfogalmazták a kínvallatás és a beismerő vallomások
összefüggéseit. (Weyer könyve indexen volt,
természetesen.) Richard Scott, Weyer egyik tisztelője írta
1584-ben: „Vegyük észre továbbá, milyen könnyen lehet



megszerezni a vallomásokat olyan dolgokról, amelyeket a
vallomástevők nem követtek el, és senki emberfiának nem
is áll hatalmában, hogy elkövessen.” (Scottot I. Jakab
égettette meg.) Számos értelmiségi Montaigne szkeptikus
véleményével értett egyet: „Nagyon is felértékeli
elgondolásainkat az a tény, hogy embereket sütünk meg
miattuk elevenen” – és a törvénykezést idővel még a
legsúlyosabban érintett vidékeken is rávették, hogy hagyjon
fel a kínzás alkalmazásával. Sir George Mackenzie, Skócia
főügyésze szerint: „Az elfogottak legtöbbjét tehát
megkínozták, s ez a tény felelős vallomásaikért.” Mindez
nyilvánvaló volt mindvégig és minden épeszű ember előtt.
Amíg azonban az emberek egymást gyilkolják vallásos
nézeteik miatt, bizonyára nem hagy alább a
boszorkányüldözés. Amikor 1648-ban, a vesztfáliai békével
lezárultak a nagyobb konfliktusok, a józan ész ismét
felütötte a fejét, s az új természettudományos elméletek
gyors terjedése meggyengítette a boszorkányüldözés
ideológiai alapjait. A boszorkányüldözés megszűnt
nemzetközi mánia lenni, noha itt-ott, a sajátos helyi
körülmények hatására, volt még néhány fellángolás
Svédországban az 1660-as években, Krisztina királynő
Rómába való távozása után, és az 1690-es években New
Englandban is. A protestáns Svájcban az utolsó törvényes
kivégzés 1782-ben történt, s tizenegy évvel később a
katolikus Lengyelországban – törvényellenesen – még
megégettek valakit.
A protestánsok és a zsidók egybemosása
Spanyolországban és a vénasszonyok üldözése Észak- és
Közép-Európában csak két mód volt a sok közül, ahogyan a
16. és 17. századi egyházszakadás s az általa kiváltott
vallási szenvedély és harag hátráltatta a gondolat, a tudás
fejlődését és rombolta az európai civilizáció szerkezetét. Ez



a kor is fontos vízválasztó a kereszténység történetében. A
római korban a bölcselők és általában a tanult emberek a
babonasággal és a szellemi sötétséggel azonosították a
kereszténységet, s csak a 4. századra – noha
maradéktalanul sohasem – oszlott el ez a vélekedés. Később
azonban a kereszténység teljes egészében a római
kultúrával kapcsolódott össze, s a római világi állam
összeomlása után sikeresen kapcsolta egybe a friss és
dinamikus, nyugati barbár kultúrákat és az ókori civilizációt.
Ezt követően – és évszázadokon át – a kereszténység
maradt a kultúra egyetlen letéteményese és a gazdasági és
intézményi fejlődés hajtóereje. A totális keresztény
társadalom ereje lényegében vallási természetű volt, és
összefüggött a katolikus egyház jólétével és életerejével. A
13. és a 14. században felbukkant a változás első jele: a
tendencia, hogy a társadalom leghaladóbb és újító szellemű
elemei többé már nem az egyház kebelén belül, hanem
kívüle és olykor vele szemben fejtik ki tevékenységüket. Az
egyház nem volt már a fejlődés élcsapata, sőt igen hamar a
fékezője lett, s ez a fordulat mind a gazdaságban, mind
pedig a szellemi életben bekövetkezett.
Vegyük szemügyre először a gazdaságot. A kora
középkor egyháza messzemenően alkalmas volt arra, hogy
mezőgazdálkodási alapokon egész Nyugat-Európában
feltámassza a gazdaságot; a szükséges elméleti és
intézményi eszközökkel egyaránt rendelkezett. A városi
püspökségek komoly szerepet játszottak a városok
gazdaságának megalapozásában, a zarándokútvonalak és a
nevezetes ereklyéket őrző zarándokközpontok a
kereskedelem és a kommunikáció kibontakozását segítették
elő. Az egyház azonban ennél messzebbre nem juthatott. Az
ipar vagy a kapitalizmus teológiáját nem dolgozta ki. Nem
hozott létre olyan rendeket, amelyek elősegítették volna az



ipari technikák fejlődését, ahogyan a Benedek-rendiek és a
ciszterciek lendítették fel a mezőgazdálkodást, s a 14.
század elejétől még utóbbi területén is inkább játszották a
bérlő, semmint a termelő szerepét. A bankárokként is
tevékenykedő templomosok voltak az egyetlen keresztény
rend, amely kereskedelmi jellegű feladatokat látott el, ám
őket is agyonnyomta és lerabolta az e téren nagy
egyetértésben fellépő világi és egyházi hatalom. A keresztes
hadjáratok termékeny játékteret nyújtottak a gazdasági
újításoknak; ebben az időben az itáliai tengeri hatalmak
világi kereskedői játszották az úttörők szerepét, messze túl
és kívül az egyházi intézmények keretein.
A késő középkor finoman bimbózó kapitalizmusának
művelői és működtetői nem voltak vallástalanok – gyakran
inkább a szokásosnál is jámborabbak és kegyesebbek –, de
hajlottak arra, hogy hitüket a maguk módján gyakorolják,
távol a hivatalos kereszténység hitványságaitól,
fogyatékosságaitól és korlátaitól. Ez a fajta
antiklerikalizmus, szelíd puritanizmus vagy a kereskedelem
iránti elkötelezettség – amely hamarosan rokon értelmű lett
a kálvinizmus protestáns etikájával – már egészen
mindennapi dologgá vált a 14. század nagyobb nyugati
városaiban. Ez jól kiolvasható például a harminc esztendőn
át Avignonban, majd a Firenze közelében fekvő Pratóban
kereskedelmi tevékenységet űző Francesco di Marco Datini
(kb. 1335–1410) fennmaradt levelezéséből. Üzleti
könyveinek és mindenfajta nyilvántartásának első lapján a
Tízparancsolat szerepelt, és nem egy oldal tetején az „Isten
és a Haszon nevében” mondat olvasható. Ez az ember (noha
egy alkalommal csatlakozott egy flagelláns menethez)
őszinte és voltaképpen ortodox katolikus volt, de – Colet
főespereshez hasonlóan – nem szerette volna, ha a
szegényekre hagyott pénze áthalad az egyház csatornáin,



mielőtt a céljához ér, s ezért megtiltotta, hogy végakarata
teljesítésében bármiféle egyházi személyek vagy
intézmények közreműködjenek. Az ilyesmi a középkor vége
felé már korántsem volt ritkaság. A keresztény jótékonysági
alapítványokat a korrupt papság hatókörén kívül igyekeztek
létrehozni, s ez a törekvés is része volt a világiak – korábban
a reformáció hajtóerejét jelentő – újbóli megerősödésének
és feltámadó önérvényesítő törekvéseinek.
Számos bizonyítéka van annak, hogy a kereskedő
közösség haladó elemei szembefordultak az egyházzal, mint
a klerikalizmus szimbólumával, már jóval a reformáció előtt,
és jóval azelőtt is, hogy a protestantizmus kialakult azokból
a sajátos doktrínákból, amelyeket azóta a kapitalista
mentalitást és a munkaszervező technikákat megteremtő
tényezőknek tartanak. A „protestáns etika” elméletének
megfogalmazásakor Max Weber és követői azzal érveltek,
hogy a protestáns teológia a hit és az eleve elrendelés általi
üdvözülés erőteljes hangsúlyozásával egyfajta „üdvözülési
pánikot” keltett a hívek között, amely azután (az ipar és a
kapitalizmus gazdasági kifejezéseivel élve) a módszeresen
végzett jó cselekedetek gyakorlatához vezetett. A jó
cselekedetek a megváltás elérése tekintetében teljességgel
haszontalanok voltak, minthogy ennek bekövetkezése vagy
elmaradása eleve elrendeltetett, ugyanakkor azonban
részint a kiválasztottság nélkülözhetetlen jelei voltak, részint
pedig általuk lehetett elűzni az esetleges kárhozat
előérzetét, és elérni azt, amit Luther „az áldott bizonyosság
érzésének”, a megváltottság állapota felőli mély, belső
meggyőződésnek nevezett. Weber úgy tartotta, hogy a
kálvinizmus nyugtalanságot okozó ideológia volt, amelynek
áldozatai a módszeres munkában és a világi sikerekben
keresték az önfegyelem kulcsát és az önmaguk felőli
bizonyosság érzését. Nincs azonban bizonyíték arra, hogy a



kálvinizmus vagy a protestantizmus bármely más, erőteljes
és elterjedt formája valóban szorongást, nyugtalanságot
támasztott volna híveiben. A szorongás már eleve jelen volt,
ott volt mindig is. Órigenész az általános és minden egyes
emberre kiterjedő megváltás elméletével a kereszténység
egy kicsiny mellékágát képviselte csupán. A keresztények
óriási többsége minden időben rettegett a Pokoltól és annak
lángjaitól. Ezek a szorongások természetszerűen munkára
serkentették az embereket. A szorongó ember a középkori
társadalomban azzal csillapította gyötrelmeit, hogy pénzért
miséket mondatott lelkének üdvösségéért vagy
megvásárolta a búcsúcédulát. A megváltásért fizetett
pénzért pedig meg kellett dolgoznia. Az így megtermelt
hasznot azonban az egyház lefölözte, és látványos
épületekre, misékre és jótékonysági alapítványokra költötte;
vállalkozásokra, merész befektetésekre nem. A középkori
társadalom ebben a tekintetben nem volt takarékos, sem
előrelátó – vagy inkább azt lehetne mondani, hogy a
Mennyországban tartotta betétjeit. Inkább gazdag egyházat
kívánt, mint kapitalista vállalkozásokat. A középkori
kereskedők – 17–18. századi utódaiktól eltérően – nem
törekedtek arra, hogy örököseikre hatalmas pénzösszegeket
hagyjanak. A hatalmas összegeket olyan célok szolgálatára
fordították, amelyeket a későbbi protestantizmus
hívságosaknak vagy kereszténységelleneseknek nevezett. E
szokásoknak köszönhetően az adott kor gazdasági életére a
lakosság viszonylag kicsiny hányada is komoly hatást
gyakorolhatott.
Ez nem jelenti azt, hogy a lelkes és elszánt protestánsok
– kivált a kálvinisták – sikeresebbek lettek volna az üzleti
életben másoknál. Nem biztos és nem is bizonyítható
például, hogy a puritán angolok, akik megtapasztalták az
„üdvözülési pánikot”, ennek következtében vállalkozó



üzletemberekké váltak volna, vagy megváltoztatták volna
kereskedői szokásaikat. A fennmaradt magánnaplók, levelek
és emlékiratok tanúsága szerint az új hit
legszignifikánsabban nem a gazdasági életben jutott
kifejeződésre, hanem a kultúra és a politika területén. Való
igaz: a protestáns szellem jó szervezőképességű embereket
szült, ám ez a szellem a vallási vízválasztó mindkét oldalán
egyformán működött; Loyolai és Borromeo egyformán
nagyszerű szervező tehetség volt, ahogyan a korai
Benedek-rendiek és ciszterciek is – mindkét szalvacionista
teológiától teljességgel függetlenül.
Noha a kereskedői ösztön gyakran fordította szembe az
egyházzal és annak túlzott klerikalizmusával, nem tette
mindjárt – és feltétlenül – protestánssá az embereket. Luther
tanításában semmi olyasmi nem volt, ami különösebben
előremozdította volna a kereskedelmet vagy az ipart.
Elítélte az uzsorát, ahogy elítélte egyébként minden
katolikus térítő, szónok és evangelizátor is; a katolikus és
lutheránus szerzők folyamatosan támadták minden formáját
egészen a 17. századig. A kálvinisták ugyanakkor nem
kárhoztatták az uzsorát. Kálvin azzal érvelt, hogy a
Deuteronomium 23:19 („A te atyádfiától ne végy kamatot:
se pénznek kamatját, se eleségnek kamatját, se semmi
egyébnek kamatját, a mit kamatra szokás adni”) csak a
héberekre vonatkozik, és semmiképp sem általánosan
értelmezendő: az egyetlen valódi útmutatás a jámborság és
az alamizsnálkodás parancsolata. 1564–65-ben Gernhardot,
a rudolstadti Szent András-templom lelkészét elmozdították
a hivatalából, amiért két embertől, akik kamatra
kölcsönöztek pénzt, megtagadta az Úrvacsorát. 1587-ben öt
prédikátort kiűztek Regensburg városából, mert
ragaszkodtak hozzá, hogy az uzsora ellen szóljanak. A
protestáns többségű angol parlament 1545-ben, majd



később, 1571-ben ismét engedélyezte a kamatra való
pénzkölcsönzést, 1638-ban pedig a holland kálvinista,
Claude Saumaise A kamatról című munkájában azzal érvel,
hogy az üdvözüléshez immár elengedhetetlenül szükséges a
kamatszedés. Mindez azonban csak azt bizonyítja, hogy az
elmélet és a gyakorlat a protestáns világban közelebb került
egymáshoz, mint a katolikusoknál. Ami nem mutatható ki,
az az, hogy a kálvinizmust bármely társadalomban ok
okozati kapcsolat köti a kapitalizmushoz (vagy általában a
gazdasági haladáshoz). Így például kevés ország – vagy egy
se – volt teljesebben és maradéktalanabbul kálvinista, mint
Skócia 1560 és 1700 között, ám nehéz lenne bebizonyítani,
hogy a skót gazdasági individualizmust bármiféleképpen is
siettette volna a reformáció. Éppen ellenkezőleg: a „Kirk
Session” etikája, a skót kálvinizmus intézményes
dinamizmusa hasonló volt a középkori céhek és
választókerületek fegyelméhez, amely szembehelyezkedett
a gazdasági versengéssel, és a szabad verseny ősi
korlátozása – a királyi városkák kiváltságai, a kereskedő- és
iparoscéhek, valamint az árukirakodó kikötők jogai
érintetlenül fennmaradt a skót reformáció után még
legalább egy évszázadig. Védelmezőik éppen az új vallást
leginkább pártoló osztályokból és közösségekből kerültek ki.
A szabad vállalkozás e korlátozásai sokkal tovább álltak fenn
Skóciában, mint Európában szinte bárhol, és 1660 után is
csak igen lassan szűntek meg, ráadásul olyan okokból,
amelyeknek a valláshoz az égvilágon semmi közük se volt. A
kálvinizmus valódi hozadéka az volt, hogy megteremtette
egy remek oktatási rendszer alapjait. A 18. században ez
volt egész Európában a legmagasabb színvonalú és egyben
a legliberálisabb oktatás, de valódi kibontakozásához a
kálvinizmus szorításának enyhülésére volt szükség; a skót
kultúra és gazdaság valójában csak akkor virágzott fel,



amikor a kálvinizmus és annak minden kényszere némiképp
felengedett.
És itt ismét elértünk a dolog leglényegéhez. A gazdaság
progresszív elemeit, amelyek fokozatosan a kapitalista
rendszerrel azonosultak, elsősorban nem valamely sajátos
doktrínához való ragaszkodásuk, hanem bármely, erősen
intézményesült és klerikalizálódott kereszténység iránti
ellenszenvük jellemezte. Ezek a tényezők a késő
középkorban megtalálhatók voltak Itália fejlettebb
városaiban, Dél-Németországban, Flandriában, a Rajna
vidéken, és az ibériai kikötővárosokban, például Sevillában
és Lisszabonban is. A 14. és a 15. században már
szembehelyezkedtek a klerikalizmussal és a „mechanikus”
kereszténységgel, vagy, ha zsidók voltak, a faji törvényekkel
és a spanyol inkvizícióval. E vállalkozó szellemű emberek
közös jellemzője volt az a kívánságuk, hogy hagynák őket
békén a vallásos rajongók és organizátorok, s hogy
elkerülhetnék a klerikalistákat és az egyházjog labirintusát.
Vallásos hitük talán mély és intenzív, de alapvetően
személyes és magánjellegű volt. Sokban hasonlított tehát az
Erazmus Enchiridonjában felemlített vallásos jámborságra
amúgy: a hasonlóképpen városi hátterű Erazmus eszméi
megjelentek az új gazdasági elit magatartásában, és
jelentős mértékben formálták is azt. Ezek a jómódú és
szorgalmas emberek képzettek, műveltek is voltak. Maguk
óhajtották olvasni a Szentírás szövegét. Nem szerették
volna, ha kiegészítgetik, megnyirbálják és általában: ha
cenzúrázzák olvasmányaikat. Ellenszenvvel viseltettek a
papok, kivált a rendek tagjai iránt, mert becstelennek vagy
lustának, esetleg mindkettőnek tartották őket. Megvetették
a középkori kereszténység babonás, okkult maradványait,
és sokkal többre becsülték a „primitív” egyház egyszerű
gyakorlatát, amelyről azt állították, hogy már az Apostolok



cselekedeteiben és Pál leveleiben felismerhető. Hittek a
világi élet értékében, sőt megszenteltségében, nagyra
értékelték a házasságot, és szellemiekben egyenlőknek
tartották a papokat és a világiakat.
Ez a fajta városi bourgeois már lehetségesnek érezte,
hogy szót értsen a reformáció előtti egyházzal, nagyjából
ugyanúgy, ahogyan maga Erazmus is. A helyzet azonban az
1520-as évek után megváltozott. A megreformált
kereszténység használhatóbb alternatívát látszott kínálni,
ugyanakkor a megreformált, tridenti katolicizmus sokkal
kevésbé volt elviselhető. Sok várost, ahol virágzott a 16.
század előtti kapitalizmus, a vallási küzdelmek görcsei
gyötörtek, s bennük mind tűrhetetlenebb volt az élet azon
független gondolkodású vállalkozók számára, akik
ragaszkodtak saját vallási meggyőződésükhöz. A 16. század
a vállalkozó rétegek nagy vándorlásainak, költözködéseinek
időszaka volt. A sevillai és lisszaboni zsidók elvándoroltak
Észak- és Közép-Európa felé, a németországi, a Rajna-vidéki
és a francia kereskedők pedig Sevilla és Lisszabon felé
vették útjukat. Az észak-itáliaiak Como, Locarno, Milánó és
Velence felől a Rajna-vidék felé tartottak. Dél
Németországból északra menekültek az ellenreformáció
elől. A flandriai Liège, Brüsszel és Gent felől, ahol a spanyol
tercios erőszakkal valósították meg az ellenreformáció
újfajta katolicizmusát, Frankfurt, Hamburg, Bréma, a Rajna
vidék és Svájc felé menekültek az emberek, valamint a
protestáns Németalföldre, kivált azután, hogy a spanyolok
1585-ben bevették Antwerpen városát. Az emigránsok egy
része katolikus volt, a protestánsok pedig inkább
lutheránusok, semmint kálvinisták. Mindannyian elsősorban
békét és nyugalmat kerestek, nem pedig újabb és újabb
hitelvi rendszereket.



Ezekből az emigráns közösségekből emelkedtek ki az új
kapitalizmus óriásai. Egyikük volt a kálvinista Jan de Willem,
aki Dánia királya, IV. Keresztély szolgálatában állt. Ő és
fivérei segítettek a dán Kelet-indiai Társaságot
megteremteni. Amszterdamból származtak. IV. Keresztély
Gabriel és Celio Marcelist bízta meg a vámok és a bányák
tizedeinek bérbeadásával s azzal, hogy a folyamathoz pénzt
kölcsönözzenek mint vállalkozók, fűrészáru-szállítók és
hadianyagkereskedők. Mindketten Flandriából menekültek
el, az ellenreformáció elől. Ugyanígy, Louis de Geer, a
nagyvállalkozó, aki ellenőrzése alatt tartotta Svédország
finomacél- és réziparát, aki Gusztáv Adolf hadseregének és
flottájának szállította a hadianyagot, és hasonló
szolgálatokat tett más protestáns országoknak, valamint
Velencének, Portugáliának és Oroszországnak is, a katolikus
Liège-ből elmenekült amszterdami kálvinista volt. Menekülő
kálvinista családok működtek közre 1658-ban a Svéd
Nemzeti Bank megalapításában is. Franciaország állami
bankárai IV. Henrik és Richelieu alatt is hugenották voltak; a
Rambouillet-k és a Tallemant-ok, s a katolikus Brabantból
származó kálvinista háttérfigura, van Hoeufft. Mazarin
legfőbb pénzügyi tanácsadója, Bartolomeo ďHerwart is
áttelepült protestáns volt. Egy kálvinista antwerpeni
menekült, Hans de Witte II. Rudolf császárnál, majd később
a katolikus Albert von Wallensteinnél volt pénzügyi
tanácsadó és intéző; odáig jutott, hogy ő kezelte a
birodalom ezüst- és ónkészleteit, s a hadsereg ellátásáról is
ő gondoskodott. A spanyol Habsburgok is protestánsokat
bíztak meg az efféle feladatokkal – a kálvinista Frangois
Grenust például, aki Svájcból került a Rajna-vidékre, habár a
hamburgi kereskedők, akiket Spanyolország azzal bízott
meg, hogy irányítsák a cukor- és fűszer-kereskedelmet,
eredetileg németalföldi menekültek voltak. E korai



kapitalisták közül sokan voltak kálvinisták, de életvitelükben
nemigen követték vallásuk előírásait. Néhányan a
lutheranizmus elől menekült kálvinisták voltak, mások épp
fordítva; esetleg Arminius kálvinista követői, akik
elutasították a fundamentalizmust, de akadtak köztük
Erazmus-típusú katolikusok és igazi vallási függetlenek is.
Többnyire a protestáns államok voltak e vallási
mozgalmak nemzetközi sorozatának fő haszonélvezői.
Államvallás általában ezekben az országokban is volt, de a
többieknél sokkalta tágabb keblű és türelmesebb. Nemigen
volt szokásban a módszeres vallásüldözés, és protestáns
inkvizíció sem létezett. A klerikalizmus sem volt divat. A
könyvek sokkal szabadabban járhattak kézről kézre. A
kereskedelmet az egyházjog nem terhelte meg. Elfogadták a
vallás „magán”-jellegét, s azt, hogy középpontjában a
házasság és a család helyezkedik el. Mindennek
következtében a protestáns társadalmak a kapitalizmus
kialakulása során sokkalta sikeresebbeknek bizonyultak a
katolikusoknál; ezt Charles de Viller már 1804-ben
felismerte, és meg is fogalmazta Essai sur ľesprit et
ľinfluence de la réformation de Luther című munkájában. A
19. században már közhelynek számított összefüggésbe
hozni a protestáns vallást az iparosodással és a gazdasági
sikerrel, kivált ha azt is felismerték, hogy a katolikus
országok – például Franciaország, Belgium vagy Ausztria
vezető kapitalista vállalkozói a protestáns kisebbség tagjai.
A katolikus vezetőket s különösen a pápai udvart
megriasztotta az e tényeket erősen hangsúlyozó és
kihasználó protestáns propaganda, s ez volt a legfőbb oka
annak, hogy hajlamosak voltak a „modernizmus” minden
formáját elmarasztalni, és protestáns eretnekséget sejteni
mindenfajta újítás mögött.



Csakhogy a protestáns propagandisták és a rémült
Vatikán egyaránt szem elől tévesztették a lényeget. A
kapitalizmus fejlődéséhez elengedhetetlen gazdasági
szabadság növekedését nem valamely sajátos teológia,
hanem maga a keresztény intézményrendszer hátráltatta. A
kapitalizmus egy totális keresztény társadalomban – akár
katolikusban, akár protestánsban – nem növekedhetett. A
16. és 17. század emigráns kapitalistái nem egyes sajátos
dogmák elől menekültek, hanem azok elől az intézmények
elől, amelyek lehetővé tették, hogy e dogmák uralják és
tartsák irányításuk alatt az életet. Magukévá tették az
erazmusi nézetet, mely szerint a kereszténységnek
elsősorban erkölcsi megújulásra van szüksége, s nem
teológiaira. A kapitalizmus hasznot húzott a Tízparancsolat
megtartásából, de ellenséges környezetnek tekintette az
arrogáns és költséges egyház uralta társadalmakat, és
vallási tekintetben a nyilvános kereszténységtől a
magánkereszténység felé való elmozdulás jellemezte. Az
akarat és a személyiség szabadságáért s a kollektív
kényszerek ellen küzdő mozgalom volt. A protestáns
országokban változó erősségű volt a klerikalizmus, de
mindenütt gyengébb, mint a katolikus országokban, s ezért
a protestáns világban tudott először gyökeret verni és
megerősödni a kapitalizmus is. Ahogy azonban a katolikus
egyház intézményi ereje csökkent, úgy bukkant fel a
kapitalizmus a korábban erőteljesen klerikális államokban is.
A megváltás különböző elméleteit tehát annak tekintették,
amik mindig is voltak – a gazdasági indítékokhoz és
kényszerekhez viszonyítva másodlagos jelentőségű
tényezőknek. Ami fontos, és ami az éles szemű elemző
számára már a 16–17. században is fenyegető, baljós jelnek
számított, az a növekvő gazdasági erők és a társadalom
intézményes vallása közötti konfliktus volt. Az eszes



üzletemberek elhagyták azokat a területeket, ahol
túlsáágosan erősek voltak a vallási intézmények, és olyan
városok és országok felé törekedtek, ahol gyenge volt az
intézményrendszer – magánemberekként azonban igen
gyakran tanúsítottak kiemelkedő keresztényi jámborságot.
Az intézményrendszer nélkül azonban elképzelhetetlen volt
a kereszténység hosszú távú fennmaradása. Ha a jövő
gazdasági erői ellenségesnek tartják a kereszténység
intézményeit, s ebből következően lerombolásukra
törekszenek, vajon nem kezdik-e ki magát a keresztény hitet
is a gazdasági fejlődés folyamatai?
E korszak szemtanúja volt az intézményes
kereszténység és az értelmiség első komoly konfliktusának
is. Az eseten felismerhető Erazmus kézjegye. Azok, akik az
1538–1541 -es eszmecserék idején valamiféle
kompromisszumra törekedtek, a vallási barikád mindkét
oldalán – Contarini, Pole, Melanchton, Bucer – lényegében
„erasmisták” voltak, s az erazmusi magatartás továbbra is
mindenkor és mindenütt hívekre talált a vallásos
konfliktusok évszázadaiban. A „harmadik erő” soha nem tett
szert nemzetközi szervezettségre, s nemegyszer jószerivel a
föld alatt, illegalitásban működött – kivált az intenzív
üldöztetés és a nyílt erőszak periódusaiban –, de teljesen
elhallgattatni soha nem sikerült. Kétféleképpen juttatta
kifejezésre önmagát. Az egyik mód a nyílt fellépés volt a
vallásháborúk borzalmai és a hitüket megvalló emberek
megégetése ellen. Szervét Mihály máglyahalála például
nemcsak Kálvinnak és Bézának az üldözés melletti
állásfoglalását váltotta ki, hanem Sebastian Castelliónak
(1509–1563) az egész, kényszeren alapuló rendszert
ostorozó, hevült és ékesszóló tiltakozásait is, amely annál is
bátrabb cselekedet volt, mert – mint a kálvinista hitre
áttértet – Genf és Basel is bizonyos gyanakvással szemlélte



őt, s a megélhetését jelentő tanári állása csakis Kálvin
jóindulatának volt köszönhető. De Haeretics an sint
persequendi? című munkája nem annyira érvelés, mint
inkább az egyházatyák és protestáns szerzők írásaiból
válogatott, hasznos idézetek gyűjteménye, meg néhány
erőteljes és kackiás állítás. „Gondosan megvizsgáltam, ki is
az eretnek, és nem tudok pontosabbat mondani róla, mint
hogy olyan ember, akivel nem értesz egyet.” „Megölni egy
embert; ez nem a doktrína védelme, hanem emberölés.”
„Minél jobban ismeri valaki az igazságot, annál kevésbé
hajlamos arra, hogy elítéljen másokat.” „Ki ne gondolná,
hogy Krisztus egy Moloch, vagy valami afféle isten, ha azt
akarja, hogy elevenen megégetett embereket áldozzanak
neki?” A mű az érzelmekre apellált, de hatásos volt és
sikeres; Kálvin és Béza mindenesetre mindent megtett
azért, hogy szerzője elveszítse állását a baseli egyetemen, s
híveik is fáradhatatlanul üldözték és zaklatták Castelliót. A
könyv azokon a vidékeken talált a legmelegebb
fogadtatásra, ahol mindkét szemben álló fél erős volt és
szervezett, s a háború alternatívájául egyedül a türelem, a
tolerancia kínálkozott. A legjobb példa Franciaország, ahol a
polgárháború az 1561-es, poissyi tanácskozáshoz s a
következő évben az első türelmi rendelet megszületéséhez
vezetett. Castellio így kommentálta a történteket: „Azt
hiszem, e Franciaországot kínzó kór, a felkelés és
háborúskodás legfőbb kiváltó oka a lelkiismereten tett
erőszak volt.” Mindkét oldalt elmarasztalta: „Az áldozat
vagy ellenáll, s akkor megölöd a testét, vagy enged és jobb
meggyőződése ellenére szól – ezzel a lelkét pusztítod el.” A
jobb érzésű franciák valamiféle intézményes türelem,
tolerancia megfogalmazására törekedtek, de gyakran törpe
kisebbségben maradtak még a művelt és befolyásos
körökben is. A genfi kálvinisták részéről Béza Tivadar 1570



ben „tisztán ördögi tanításnak” minősítette a vallási
türelmességet. A lelkiismereti szabadság pártolása bűnös
dolog. 1588-ban a blois-i államtanácson Le Mans püspöke
megpróbálta meggyőzni az egybegyűlteket arról, hogy „az
eretnekeket szeretni kell, és tanáccsal meg jó példával kell
őket visszavezetni az igazsághoz”, de a résztvevők
„felháborodottan kiáltoztak”, és „óriási haragjukban kézzel
lábbal csapkodva és dobogva hatalmas zajt csaptak, s a
püspök egy szót sem tudott többé mondani”. Az 1598-ban
aláírt nantes-i ediktumot VIII. Kelemen pápa haladéktalanul
így minősítette: „a lehető legrosszabb dolog”.
A 16. században mindazonáltal mind kevesebb
eretneket égettek meg. A reformáció legtöbb áldozata
értelmetlenül halt meg a vallásháborúk során. Vajon volt-e
valamiféle lehetőség arra, hogy a háborúskodásnak véget
vessenek, és köztes megoldást találjanak a vallások között?
Ez volt a másik módja annak, ahogyan a liberális
gondolkodásmód és vélemény kifejezésre jutott. A
lutheránusok közül Melanchton önállóvá válva megalkotta
az egyház „filippista” ágát, amely hitt abban, hogy Rómával
még mindig lehetséges a megegyezés. Kölnben a katolikus
humanista, Georg Cassander az 1560-as években felvetette
alapvető hittételeit: „a lényeges dolgokban egység, a
lényegtelen dolgokban szabadság, és mindenekfölött a
felebaráti szeretet és könyörületesség.” A protestánsok
katolikus műveket használtak – mint például François de
Sales Imitatio Christijét –, valamint Melanchton könyveit. A
katolikus országokban Bucer, de még Kálvin munkái is
terjedtek, de a szerzők nevét gyakorlatilag sehol sem
tüntették fel, s a szöveghez is hozzányúltak.
A felszín alatt a „harmadik erő” munkálkodott.
Működése bizonyos fokig kapcsolatban állt azzal, hogy a
reneszánsz felfedezte a rég feledésbe merült, ókori



szövegeket s elsősorban a kabbalisztikus és hermetikus
filozófiát. Mindez ahhoz a 16. századi liberális értelmiség
soraiban meglehetősen elterjedt elképzeléshez vezetett,
hogy létezik egy teljes és tökéletes tudásrendszer, amely
felfedezésre, megismerésre vár, felölel minden tudományt
és művészetet, és amelynek a kereszténység a tengelye.
Amikor e tudásról a megfelelő időben lehull majd a lepel,
magától megszűnik minden vallási nézetkülönbség és
polémia. Fontos tehát, hogy a nagy művön a jóakaratú és
művelt emberek együttesen munkálkodjanak, ám
veszedelmesre is fordulhat a dolog, így aztán szigorúan
titkot kell tartani. Minduntalan felbukkant a művelt emberek
„titkos kollégiumának” eszméje; a tudósok és humanisták
nemzetközi hálózatának gondolata. A titkos társaságok
feltehetően a 15. századi Itália értelmiségének elméjében
fogantak, s Észak-Európába talán a hermetikus filozófus,
Giordano Bruno hozta őket, aki a lutheránus
Németországban minden bizonnyal maga köré gyűjtötte a
hozzá hasonló gondolkodású embereket.
Hollandiában a titkos társaság vagy kollégium az
úgynevezett Szeretetcsalád formáját öltötte. Tagjai
békeszerető keresztények voltak, akik látszólag elfogadták
és magukévá tették az adott helyen uralkodó keresztény
szekta vallásgyakorlatát, de voltaképpen ökumenikus
hitelveket vallottak, és igaz hűséggel egyedül csak a
családhoz kapcsolódtak. Ezek az emberek képtelenek voltak
megakadályozni a vallási konfliktusok rémségeit, vagy
elcsitítani a mindkét oldalon tomboló szenvedélyeket, és
arra kényszerültek, hogy belső, lelki-szellemi erőforrásaikra
támaszkodjanak. Akárcsak a polgárosodó kapitalisták, ők is
egy belső, intim, erazmusi vallás hívei voltak – voltaképpen
sztoikusok; az értelem, a józan ész követelései
szükségképpen eredménytelenek és hasztalanok voltak, így



a tanult, művelt embereknek egy belső erkölcsiségbe kellett
húzódniuk, míg a felszínen továbbra is teljesítették a közjó
parancsait. Egy ilyen kör létezett és működött
Antwerpenben II. Fülöp udvari nyomdásza, Christopher
Plantin körül; tagjai közt voltak természettudósok,
botanikusok, geográfusok, kartográfusok, antikváriusok,
nyelvészek, hebraisták, orientalisták, valamint réz- és
fametszők s más képzőművészek is.
Egyes keresztény humanisták tevékenyen terjesztették
a harmadik erő evangéliumát, és széltében beutazták
Európát, mint egy sokkal inkább jámbor és tudós, semmint
hitelveken alapuló vallás apostolai. Giordano Bruno
Németországból Angliába utazott, ahol kapcsolatba került a
Sir Philip Sidney és húga, Pembroke grófnő körül létrejött
értelmiségi csoportosulással. Az olyan emberek szemében,
mint Bruno és Sidney, nem volt éles határ keresztény és
világi tudás, természettudomány és teológia között.
Ahogyan Sidney fogalmazott: a tudás minden formája „a
tökéletesség olyan magas fokára emel és vezet bennünket,
amilyenre nyomorult, sárhoz tapadt lelkünk csak képes
lehet... mindenkinek, ennek is és annak is megvan a
lehetősége rá, hogy tudást szerezzen, s a tudás által a test
börtönéből kiemelkedve önnön isteni lényegében
gyönyörködjék”. Ahogy Roger Bacon tanácsolta a pápának,
hogy a misztikus, prófétai felismeréseket a bibliai
szövegmagyarázattal és a tudományos kutatással elegyítve
keresse a vallás igazságait, úgy hitték sokan, még a 16.
századi tudósok legjobbjai is, hogy az angyalokkal való
hermetikus vagy kabbalisztikus társalkodás felfedi előttük az
univerzum misztériumait. A természettudomány még nem
emelkedett ki metafizikus bábgubójából. Sokan érveltek
úgy, hogy a vallásbéke elengedhetetlenül szükséges a
tudomány fejlődéséhez, s hogy a kiengesztelődést és az



egység megszületését a tudomány előrehaladása ugyanígy
mozdítja elő. Dr. John Dee, a korabeli Anglia legnagyobb
matematikusa, Sidney és Bruno jó barátja hosszasan írt az
egyházaknak egy egyezményes, közös ismerethalmaz
alapján való összebékítését célzó terveiről, és nagyon is
szem előtt tartotta a keresztény világ egységének eszméjét,
amikor az 1580-as években hozzáfogott spiritualista
kísérleteihez.
1583-ban Dee átköltözött Prágába, II. Rudolf udvarába,
amely az ellenreformációnak a fehér-hegyi csatában aratott
1620-as győzelméig a „harmadik erő” egyik legfontosabb
fellegvára volt. V. Károly és utódai egy vallási megegyezés
alapján komoly erőfeszítéseket tettek, hogy Németországot
újraegyesítsék. II. Miksa nem volt hajlandó sem pápistának,
sem lutheránusnak vallani magát; ragaszkodott a
keresztény meghatározáshoz, és halálos ágyán elutasította
a viaticumot, amikor azt egy szín alatt kívánták
kiszolgáltatni neki. Utóda, II. Rudolf, Dee patrónusa szintén
visszautasította a szentséget, és őt sem egykönnyen
lehetne katolikusnak vagy protestánsnak minősíteni.
Gyűlölte és hitelvi kicsinyességnek tartotta a protestánsok
szüntelen belső patvarkodásait, ugyanakkor azonban
mindinkább elriasztotta az ellenreformáció harciassága és a
pápaság hajthatatlansága, alkuképtelensége is. Nyilvánvaló
politikai érdeke volt, hogy kitaláljon valamiféle követhető
kompromisszumot, és ezt diktálta, e felé mutatott
udvarának, a késő reneszánsz egyik menedékének
szemlélete és hangulata is.
A „harmadik erőnek” megvolt a maga filozófiája és
tudományelmélete is. Európa-szerte az volt az általános
meggyőződés, hogy tudás csak megvilágosodás útján
szerezhető; a közönséges tudományt felszínesnek
tekintették, és úgy tartották: nem bizonyít mást, csak azt,



hogy az ember érzékei gyarlók és elégtelenek; megfelelően
átszellemült és Istentől ihletett irányításra van szüksége
tehát. A természettudomány felvirágzásával mindinkább az
lett az általános elképzelés, hogy Isten igazságának
közvetítésében a képzett elme felváltotta a prófétákat és
misztikusokat. A bölcselet és a tudomány sem állt többé
támasztalanul. A művészetnek megvannak a maga
szabályai és törvényei. Rudolf udvara a manierista
iskolának, a rendkívül tömény szimbolizmus művészi
kifejezésének s a hermetikusok írásaiban oly jellemző
módon keveredő józanságnak, mitológiának és
metafizikának a központja volt. Az udvari mulatságokat
Giuseppe Arcimboldo szervezte; groteszk „arckompozíciói”
még mai szemmel nézve is misztikusak és rejtélyesek.
Egyes művészek, mint például El Greco, nyíltan hirdették az
ellenreformáció elveit, mások jelképek és furfangok
labirintusában rejtették el békét áhító üzeneteiket. Olykor
megértjük mondanivalójukat; Rudolf kedves festője, az
idősebb Pieter Brueghel például a katolikusok és
protestánsok értelmetlen és érzéketlen felekezeti küzdelmét
figurázza ki allegorikus vásznán, A Farsang és böjt harcá-n,
amely Rudolf császár magángalériájának egyik ékessége
volt. Az értelmes és tanult kortársak, a harmadik erő
képviselői számára valaha világos jelentés ma már persze a
legtöbb esetben kifürkészhetetlen.
A békeszeretők komoly kockázatokat vállaltak a vallási
frontvonal mindkét oldalán. A protestáns részen politikai
gyanakvás vette körül őket. Erzsébet Angliájának hatóságai
úgy gondolták, hogy Bruno a pápa és az ellenreformáció
ügynökeként érkezett Angliába, és éberen figyelték minden
cselekedetét. A katolikus oldalon sokkal komolyabb veszély,
az inkvizíció és a máglyahalál fenyegetett. Dee prágai
kísérleteinek egyik résztvevője a firenzei humanista,



Francesco Pucci magáévá tette Dee elképzelését a
kereszténység „küszöbönálló megújulásáról”, amely azáltal
következik be majd, hogy a művelt emberek megszüntetik a
protestáns-katolikus viszálykodást. Forma ďuna republica
catholica címmel könyet is írt erről, s művében a „harmadik
erőt” foglalkoztató számos téma között felvetette egy
felvilágosult „láthatatlan kollégium” s a kereszténység
univerzális, ökumenikus formája gondolatát is. Olyan
vakmerő volt, hogy a jó hírrel maga akarta felkeresni és
köszönteni Itáliát. Ám alig jutott el Salzburgig, már le is
tartóztatták, Rómába hurcolták, elítélték és megégették.
Bruno is hasonló sorsra jutott. Ő Velencébe utazott, mert azt
hitte, hogy ott kielégítő biztonságban lesz. Voltaképpen
feljelentették az inkvizíciónál, s azzal vádolták, hogy a
következőket hangoztatta – a szöveg hitelesnek tűnik:
Az eljárás, amelyet az egyház alkalmaz manapság, nem azonos azzal, amit
az apostolok használtak, mert ők prédikációval és a tiszta élet példájával
térítették meg az embereket. Ma azonban úgy áll a dolog, hogy ha valaki nem
akar katolikussá lenni, büntetéssel és szenvedéssel kell számolnia, mert a
térítők erőt alkalmaznak, s nem szeretetet. A világ nem mehet így tovább, mert
nincs egyéb, mint tudatlanság, és nincs vallás, amely jó lenne. [Azt is mondta,
hogy] a katolikus hit jobban tetszik neki, mint bármelyik, de komoly reformokra
ennek is nagy szüksége van. Ahogy most van, úgy nem jó, de a világ hamarosan
nagy változásoknak lesz tanúja, mert lehetetlen, hogy ekkora romlottság sokáig
tarthassa magát. Navarra királyától nagy dolgokat remél...
Bruno esetét még ma is homály és misztérium lengi
körül. A vele kapcsolatos dokumentumok egy része csak
1942-ben, a könyvtárospápa, XI. Pius hagyatékából került
elő, de a hivatalos processo, amelyből elítéltetésének
pontos oka kiderülhetett volna, elveszett. Csak annyit
tudunk, hogy Bruno nyolc évig volt az inkvizíció fogságában,
két ízben visszavont mindennemű eretnekséget,
harmadszorra azonban nem volt hajlandó elismerni, hogy



valaha is eretnek lett volna, s végül elevenen megégették
1600-ban, Rómában, a Campo dei Fiorin. Hasonlóan
azokhoz, akik ismételten átlépték a vallási határokat, Róma
szemében különösen gyanúsnak számított.
11
Az
ellenreformáció tényezői, különösen pedig a jezsuiták, még
a harcos protestánsoknál is jobban gyűlölték a „harmadik
erő” reprezentánsait. A Trident előtti Itáliában tisztelték a
kabbalisztikus és hermetikus tudást; a viterbói Egidius
bíboros például a kereszténység egyik legnagyobb
kabbalistája volt. Trident után megfagyott a levegő. A zsinat
számos kabbalista könyvet indexre helyezett. Róma nem
kedvelte az olyan erőket és ismereteket, amelyeket nem
tarthatott teljességgel az ellenőrzése alatt. Ortodox
gyanakvás támadt fel, amikor a „harmadik erő” illegalitásba
vonult, és elkezdte létrehozni a titkos társaságokat. Ezek
igen sokfélék voltak: a hollandiai és flandriai Szellemi
Testvériség, a németországi Rózsakeresztesek, s később
valamelyest romlott formában – a különböző, 17. századi
szabadkőműves-áramlatok. Mindannyian magukra vonták a
pápaság s elsősorban a jezsuiták engesztelhetetlen
haragját, ennek következtében pedig szinte kényszerűen
mozdultak el egy antikatolikus álláspont felé. A jezsuiták és
a „harmadik erő” között azonban bonyolultabb volt a
viszony: egyfajta respektussal és vonzódással elegyes
gyűlölet. A jezsuiták is művelték a tudományokat és a
művészeteket, és megpróbálták őket a vallás szolgálatába
állítani. Ismerték és tanulmányozták a kabbalisztikus és
hermetikus szövegeket is. A jezsuita Athanasius Kircher
hatalmas, hermetikus, pszeudo-egyiptológiai művét
felhasználták a missziók során, Bruno társát, Tommaso
Campanellát pedig hasonló vádak alapján, mint Brunót,
letartóztatták, több mint húsz éven át a pápa börtönében



tartották, s életét csak katolikus hittérítő
propagandaszövegek írása árán menthette meg.
Bruno és Campanella is hitt egy hatalmas, mindent
felölelő, általános reform eszméjében, s abban, hogy e
reformot egy keresztény utópia felemelkedése követi majd.
Az elgondolás legmélyén a régi gondolatnak, a Krisztus
eljövendő, ezeréves birodalmára való várakozásnak egy
valóban bonyolult és kifinomult változata tapintható ki; a
boldog kort nem felfegyverkezett, fanatikus parasztok vagy
„szentek” hozzák el, hanem tanult, bölcs emberek
„kollégiumai”. A „harmadik erő” tagjai, akárcsak a
millenaristák, hajlamosak voltak valamely uralkodó
személyéhez kapcsolni e fényességes várakozások
teljesülését. A reneszánsz ember e tekintetben nemigen
különbözött kora középkori elődeitől; a két
történelemszemlélet vagy a folyamatokról alkotott
elképzelés lényegileg azonos. A „harmadik erő” igényelte a
királyi hőst, a katalizáló, karizmatikus figurát, aki
személyesen indítja meg az Aranykor elérkezéséhez vezető
folyamatot. Az angliai Erzsébet királynő bizonyosan
erazmusi szellemű uralkodó volt: művelt, vallási nézeteiben
kiegyensúlyozott, és pártfogója az olyan tudósoknak, mint
dr. Dee, de számításba – asszony volta okán – nem jöhetett.
1589 után a francia IV. Henrikre összpontosult a figyelem.
Mint a Navarrai-ház feje, hugenotta volt, de Franciaország
trónjára lépve katolizált. Felfogásában és törekvéseiben
békés és türelmes volt, s fellazította, átlépte a nagy
keresztény vallások intézményi kereteit és határvonalait.
Legalább annyira nem kedvelte a militáns protestánsokat,
mint a Katolikus Liga fanatikusait, és hajlamos volt
kételkedéssel szemlélni a szervezett vallások állítólagos
előnyeit és érdemeit. Bizalmasa, Montaigne elegáns
esszéiben hasonló gondolatmenetet követett. Hogy lehetnek



olyan biztosak a katolikusok és a protestánsok is abban,
hogy csakis ők az egyedüli igazság letéteményesei?
Önteltségük nem egyéb, mint „a tévedés dajkája”. Be kell
ismernünk „bizonytalanságunkat, tudatlanságunkat és
gyengeségünket”. Ami pedig a más emberek álláspontjának
üldözését illeti, ugyanúgy nem létezik két teljesen egyforma
vélemény, ahogy nem létezik két egyforma arc. Montaigne
katolikus volt, de úgy vélte, hogy saját álláspontjának
alátámasztása érdekében mindkét oldal szégyentelenül
kiforgatja a vallás kérdéseit és tételeit. „A keresztények
ellenségeskedésénél ádázabb semmiféle ellenségeskedés
nem lehet. Mily csodálatosan hatalmas is a mi
hitbuzgalmunk, amikor a gyűlölségre, kegyetlenségre,
nagyratörésre, kapzsiságra, hazugságra és lázongásra való
hajlandóságunkat szítjuk fel vele... Vallásunk arra
rendeltetett, hogy eltörölje a bűnt, de a valóságban
védelmezi, táplálja és nemzi azt.” IV. Henrik
megkoronázásakor sokan hitték, hogy elközelgett a
keresztény béke hajnala; ez volt az egyik fő oka annak, hogy
Bruno úgy gondolta, végre bátorsággal visszatérhet Itáliába.
Henrik valóban vallási türelmet erőltetett Franciaországra,
de jóval azelőtt, hogy hatalmát és tekintélyét
megszilárdította volna, s arra, hogy egy egész Európára
kiterjedő megállapodáson munkálkodjék, csak élete vége
felé gondolhatott. Minisztere, Sully a király nagyívű
béketervéről beszélt, s legkorábbi életrajzírója szerint ura
utolsó éveiben arra törekedett, hogy Európa keresztény
békéjét és jólétét a józan és liberális gondolkodású
katolikusok és protestánsok kiengesztelődésével s az
eszmecsere újrakezdésével alapozza meg Franciaországban
– és mindenütt. Nemzetközi államszövetsége bizonyosan
egy protestáns többségű, Habsburg-ellenes entitás lett
volna – s elkerülhetetlenül, hiszen a Habsburg-pápai-jezsuita



tengely volt az az erő, amely az eretnekség teljes
megsemmisítésének célkitűzésével mozgásban tartotta az
ellenreformációt, lehetetlenné téve a békés megegyezést és
koegzisztenciát. Henriket tehát, noha katolikus volt,
Rómában az Antikrisztus megtestesülésének tartották,
1610-ben történt meggyilkolását pedig Isten ítéletének és
gondoskodásának tekintették.
A „harmadik erő” Henrik halála után az ifjú V. Frigyes, a
birodalom leghatalmasabb világi választófejedelme felé
fordította tekintetét. Frigyes I. Jakab leányát, Erzsébetet
vette feleségül, s ez így is volt helyénvaló, hisz Jakab maga
is ökumenikus figurának tekintette magamagát. 1604-ban a
következőket mondta a parlamentnek: „szívből kívánom,
hogy Isten kedve szerint való legyen egy általános
keresztény egység tagjává emelni engem, amely úgy jön
létre, hogy mindkét oldal elveti a nyakasságot, és minden
dolog tökéletességének helyén: középen találkozunk.” Az
ajánlatot a velencei követ, Carlo Scaramelli továbbította a
párizsi pápai legátusnak, s ezen az úton végül eljutott VIII.
Kelemenhez. A pápa cinikus választ firkantott a levél hátára:
„Az ilyesmi kételyeket ébreszt bennem, hogy hisz-e
egyáltalán valamiben is.” A hivatalos válasz sem volt
bátorítóbb. Jakab 1606-ban a következőképpen tájékoztatta
a velencei követet: „VIII. Kelemen pápa meghívott, hogy
csatlakozzam a római egyházhoz. Az feleltem neki, hogy ha
egy törvényesen egybehívott általános zsinaton sikerül
megoldani a különféle nehézségeket, szívesen alávetem
magam a megszülető döntéseknek. És mit gondol, mit
válaszolt Krisztus e hitbuzgó földi helytartója? Hogy: Anglia
királya ne beszéljen nekem zsinatokról. Hallani sem akarok
róluk. Ha nem tér meg az egyház kebelébe akárhogyan,
minden úgy marad, ahogy volt.” Ahogy IV. Henrik felismerte,
az ökumenikus kiegyezésnek voltak olyan akadályai is,



amelyeket csak erővel, a felvilágosodott katolikusok és
protestánsok egyesült erejével lehetett volna leküzdeni.
A Jakab-korszakban komoly reményekkel kecsegtető
távlatok nyíltak meg a „harmadik erő” előtt. A tudósok közti
szabad gondolatcsere időszaka volt. Az ekkor született „az
írott betű köztársasága” kifejezés összhangban állt Erazmus
kijelentésével: „minden állam polgára vagyok”. Félszázadnyi
sötétség és gyilkos háborúk után néhány rövid esztendeig
úgy tetszett, mintha az ideológiai korlátok ismét
leomlanának, s a tudás és a józan ész diadalt aratna a
fanatizmus és a tudatlanság fölött. Bacon, akinek a
tudomány és a műveltség nagy újjáépítését illetően megvolt
a maga sajátos látomása, 1605-ben kiadta Két könyv a
tudományok haladásáról című munkáját, s már dolgozott a
Novum Organum-on és az Új Atlantisz-on, amelyek a
kísérleti tudomány szilárd alapjaira helyezték az ezeréves
birodalomról szóló álmokat. Új civilizáció van kialakulóban
vélekedett –, Görögországhoz és Rómához hasonlatos:
„Valóban: most, amikor szemügyre veszem napjaink
helyzetét, a jelent, amelyben harmadjára készül látogatást
tenni e földön a tudás, másban nem, csakis abban hihetek,
hogy e harmadik korszak a görögök és a rómaiak tudását is
messze felülmúlja majd – feltéve, hogy az emberek
tisztában lesznek önnön erejükkel és gyengeségeikkel, s
egymástól nem az ellenkezés parazsát veszik át, hanem a
találékonyság lángjait.” A korszak egy másik tekintetben is
kedvezőnek mutatkozott. Angliát nem gyötörte többé a
jezsuita aknamunka és a spanyol lidércnyomás. Arminius és
követői – például Hugo Grotius – győzedelmesen
munkálkodtak egy új és liberális kálvinizmuson. Velencében
a harcos szerzetesnek, Paolo Sarpinak sikerült meggyőznie a
hatóságokat, hogy forduljanak szembe a Szentszékkel, és
tartsák távol a Velence fennhatósága alatt álló területektől



így például Padova híres reneszánsz egyetemétől – az
ellenreformációt. Az angol követ, Sir Henry Wotton úgy
vélte, hogy Sarpi Velencéje valamiféle anglikán vallást
vehetne fel. Antonio de Dominis, Spalato érseke 1616-ban
valóban felvette az anglikán vallást, és három évvel később
kiadta Angliában Sarpi Istoria del concilio tridentino című
munkáját, amelyből mindenki megtudhatta, hogyan
manipulálta a pápaság a zsinatot – a könyv ajánlása I.
Jakabnak szólt.
Fontos mozzanat, hogy Sarpi kapcsolatban állt Anhalti
Keresztéllyel, Frigyes választófejedelem heidelbergi
főtanácsadójával. A jelek szerint az volt a terv, hogy
létrehoznak egy Európán áthaladó, Angliától Hollandián,
Németországon és Ausztrián át egészen Velencéig húzódó,
liberális tengelyt, hogy elvágják egymástól az
ellenreformáció szélsőségeseit, s végül – Franciaország
segítségével – egész Európára kiterjedő vallási békét
teremtenek. Az elgondolásnak része volt Frigyes és Erzsébet
házasságkötése is, s úgy tervezték, hogy ezt követően
Frigyes Csehország királya, végül pedig az újraegyesített,
liberális Németország császára lesz. Ezek a remények
tükröződtek számos hermetikus és rózsakeresztes program
és kiáltvány megjelenésében is. A téma általában a
következőképpen alakult: a protestáns reformáció
elveszítette kezdeti erejét, a katolikus ellenreformáció pedig
hibás, téves irányba halad. Az egész világ számára
szükséges tehát egy új, harmadik reformáció, amely a
felebaráti szeretetet hangsúlyozó keresztény
hitbuzgalomból, a hermetikus és kabbalista
hagyományokból s az Isten teremtett világának tudományos
megismerése iránti elszánt törekvésből meríti erejét.
Anglia „harmadik ereje” szemében a hősnő az uralkodó,
Erzsébet volt, akit az ökumenizmus zálogának és a



tudományok patrónájának is tekintettek. Wotton verset is írt
hozzá On his Mistress the Queen of Bohemia címmel, John
Donne pedig prófétai szavakkal szólította meg:
Légy új csillag, csudát jövendölő,
S légy te magad a jövendölt
csuda...
Donne, a Szent Pál-székesegyház főesperese sok
tekintetben az angliai „harmadik erő” e kurta, de tündöklő
korszakának kiemelkedő figurája volt. Katolikusból úgy lett
anglikán hitű, hogy nem vált ellenségessé korábbi vallása
iránt. Katolikus barátjához, Toby Matthew-hoz írt levelében
elismerte, hogy az ember több úton is eljuthat a
mennyországba: „Az ember mehet Kínába a Gibraltári
szoroson át, de a Jóreménység fokát megkerülve is.”
Könyvtárában ott volt számos, főleg Spanyolországban
kiadott katolikus teológiai mű, és a legkevésbé sem titkolta
ökumenizmusát: „Soha nem béklyóztam meg vagy zártam
tömlöcbe a vallás kifejezést... nem falaztam be sem
Rómában, sem Wittenbergben, sem Genfben – e vallások
úgyis csak egy és ugyanazon nap különböző sugarai... Nem
állnak szemben egymással, mint az Északi- és a Déli-sark.”
1619-ben, amikor még magas lánggal égtek a remények, I.
Jakab békeszerző útra küldte Lord Doncastert Pfalzba és
Csehországba; John Donne a kíséret rangidős tagja volt.
Heidelbergben prédikált a választófejedelemnek és Erzsébet
hercegnőnek, akiből rövidesen Csehország „téli királynője”
lett. A szöveg nem maradt ránk, de valamelyest el tudjuk
képzelni, mint a „harmadik erő” ékesszóló manifesztumát.
Az ökumenikus álom a katolikusok nagy, fehér-hegyi
győzelmével összeomlott; Frigyest elűzték Csehországból és
Pfalzból is, nagyszerű könyvtárát szekereken Rómába



szállították, hercegnőjének pedig hosszú száműzetésbe
kellett vonulnia Hollandiába, ahol körülötte gyülekeztek
össze a „harmadik erő” művelt, tudós maradványai. Későbbi
csodálói közül a sors dermesztő fintora folytán ott találjuk
Descartes-ot is, aki katolikus volt, jezsuiták nevelték, és a
1619-ben a jelek szerint beállt Bajorország uralkodójának
seregébe anélkül, hogy tisztában lett volna vele:
tulajdonképpen egy hatalmas szellemi mozgalom elfojtása
az, amiért harcba száll. Több mint húsz évvel később
Erzsébetnek ajánlotta Principiáját, s a descartes-i mechanika
hosszú távon kiemelkedően fontos szerepet játszott a vallási
intézményrendszer lerombolásában.
Mindezenközben azonban a reneszánsz „harmadik erőt”,
amely éppen arra készülődött, hogy azzá váljon, amit
később úgy neveztek: felvilágosodás, a föld alá szorította a
háború, a zaklatás, a boszorkányüldözés, a cenzúra, a
fanatizmus és a papság mesterkedései. Az ellenreformáció
egész Németországban győzedelmesen haladt előre, amíg
közbe nem lépett Gusztáv Adolf. Az 1620-as és 30-as évek
egész Európa történetének egyik legsötétebb időszaka volt.
I. Jakabot keserűen támadták, amiért a brit hadakkal nem
támogatta vejét. Velence londoni követének jelentése
szerint: „A közjó a választófejedelem sikerén áll vagy bukik.”
Amikor I. Jakab elutasította a beavatkozást, Sarpi barátja,
Micanzio szomorúan írta: „Csak állni, és nézni a jog
bizonytalanságait, és engedni, hogy akik hatalmasok [a
Habsburgok], még hatalmasabbak legyenek, s végül
képesekké váljanak aláaknázni minden államot... Ha
Angliából nem érkezik valami segítő megoldás, amelyet
azután követnek a tettek is... akkor a spanyolok
meghódítják Németországot, és kedvük szerint bánhatnak
majd Itáliával is.” A liberális korridor soha nem jött létre;
Velencét bevette az ellenreformáció. A hollandiai



arminiánusokat elűzték vagy lemészárolták. A kísérlet, hogy
Angliában törvényesnek minősített zsarnokságot hozzanak
létre, cenzúrához, a vallási szekták üldözéséhez és
alkotmányos válsághoz vezetett. A „harmadik erő” előtt
soha többé nem nyílt lehetőség Európa vallási egyesítésére.
A teljes kimerültség Vesztfáliában aláírt békéje annak a
doktrínának a megszilárdulásához vezetett, hogy az
uralkodónak joga van meghatározni alattvalóinak vallását
ezzel a jezsuiták hatalma is megfogyatkozott –, s így
véglegesen befagyasztotta Európa vallási megosztottságát.
A kereszténység varratlan köntöse örökre elveszett.
A „harmadik erő” azonban megmaradt, s még mindig
várta az értelmiség ezeréves birodalmának eljövetelét. Az
1640-es év végén az angliai I. Károly üdvözölte a „hosszú
parlamentet”, a cenzúra véget ért, s Londonon politikai és
vallási izgalom vett erőt. Az emberek megint úgy érezték,
hogy eljött a nagy újjáépítés ideje, s a kereszténység
harmadik, végső nagy reformja is elkövetkezik. Érdemes
megjegyezni a dátumot: ez volt az utolsó alkalom, amikor
kifejezetten és alapvetően keresztény összefüggésben
került szóba a tudományos és politikai reneszánsz. Milton
hitte, hogy az egész történet Isten akaratából való, s hogy
Anglia, Skócia és Írország minden betege egy csapásra
meggyógyul majd, amikor az egyházat megtisztítja és
újraegyesíti az igaz reformáció. Hasonlóképpen vélekedtek
mások is. A „harmadik erő” még élő képviselői közül Samuel
Hartlib a parlamenthez címezte Description of the Famous
Kingdome of Macaria című munkáját, egy Morus és Bacon
mintái nyomán született utópiát. Kijelentette, hogy a
pillanat elérkezett, és kifejezte reményét, hogy az alsóház
„lefekteti majd a világ boldogságának sarokkövét, mielőtt
még ennek végórája elkövetkezik”. A morva Jan Amos
Comenius 1641-ben ért a szabad Londonba, és kiadta Via



lucis (A fényesség útja) című munkáját, amely korszerűen
megfogalmazott hermetikus gondolatokat tartalmazott.
Megjövendölte a „minden művészetek művészetét, a
minden tudományok tudományát, minden bölcsesség
bölcsességét és minden fényesség fényességét”; egy
roppant szellemi és vallási megújulást, amely nemzetközi
összefogás, az ismeretek és eszmék mindent átható
áramlása által következik el; egy láthatatlan kollégiumot
vagy titkos társaságot, amely az egész emberiség közös
jólétén és boldogulásán munkálkodik.
A hajnalpír ezúttal is lidércfénynek bizonyult. Az 1641
42 szenvedélyektől fűtött telén felbuzgott intellektuális
izgalmat hamar lehűtötte a polgári forradalom és az azt
követő szektariánus csetepaték. Az 1640-es évek után már
csak igen kevesen hittek abban, hogy a kereszténység
egyetlen nagy, egységes egyházban egyesíthető.
Véglegesen elváltak egymástól a „harmadik erő” és az
intézményes vallás útjai. Most először történt meg, hogy
külön úton haladt a tudományok fejlődése és a vallásreform.
A reformáció és a reneszánsz azonosak voltak abban a
meggyőződésben és programban, hogy az Istenhez vezető
út és a tudomány titkai egyformán a múlt rejtelmeinek és
misztériumainak megismerésével fedezhetők fel; hogy a
természet és a természetfeletti világ elválaszthatatlanul
egybetartozik; hogy a metafizika ott kezdődik, ahol a fizika
véget ér, s hogy a tudományok királynője a teológia. Ez a
meggyőződés volt a keresztény gondolkodás sziklamedre;
olyan bizonyosság, amely jóval korábbi, mint a
kereszténység, csak magába olvasztotta a páli doktrína
győzelmét jellemző hellenizációs folyamat során.
A hitet az 1640 és 1660 között eltelt húsz év alatt érte
az első kihívás, amikor megfogalmazódott az a felismerés,
hogy a tudomány oszthatatlan. Ez figyelhető meg a Royal



Society megformálódásának korszakában is. A társaság
formálisan persze csak II. Károly, a Stuart-restauráció idején
jött létre, de eredete visszanyúlik a polgári forradalom
éveiig. Voltaképpen nem volt egyéb, mint annak a
„láthatatlan kollégiumnak” a megvalósulása, amelyet már
oly régóta követeltek a „harmadik erő” propagandistái és a
keresztény hermeneutikusok. Eredetileg kétségkívül ahhoz a
vallási-tudományos mozgalomhoz tartozott, amely azt tűzte
ki célul, hogy megtisztítsa a kereszténységet, és
hozzásegítse, hogy az emberi tudás általános
megújulásának keretein belül szülessen újjá. John Wallis, az
1645-ös, első londoni találkozásokról adott beszámolójában
azt állítja, hogy a résztvevők között ott volt „dr. John Wilkins,
Chester későbbi püspöke, akkor a választófejedelem londoni
káplánja; és egy Londonban élő német, Mr. Theodore Haak,
aki – azt hiszem – elsőként indítványozta ezeket a
találkozásokat, és az elsőt maga is rendezte meg”.
Kétségkívül ez a csoport volt az a „láthatatlan kollégium”
volt, amelyre 1646–47-ben kelt leveleiben Robert Boyle is
hivatkozott. Később az oxfordi Wadham College-ban
találkoztak, és 1659-ben tették át székhelyüket Londonba,
még azelőtt, hogy megkapták volna a végleges királyi
elismerést, támogatást, és szert tettek volna a mindebből
következő tekintélyre. Az embrionális állapotban lévő Royal
Society a költözködések és átalakulások időszakában a jelek
szerint teljességgel levetkőzte eredeti, vallásos kötődéseit.
A vallásos buzgalmat, a valamely szektához vagy
hitvalláshoz való kötődést – amellyel megeshetett, hogy az
egyik évben politikailag helyénvalónak, a rá következő
esztendőben pedig elfogadhatatlannak számított – most
már a hivatalos jóváhagyás akadályának s a társaság
fennmaradására nézve is veszedelmesnek tekintették. A
Royal Society alapító tagjai mind komolyan és őszintén



keresztények voltak, de egyetértettek abban, hogy az
intézményes kereszténység csak zavarja és akadályozza a
tudományos haladást a maga türelmetlenségével és
csetepatéival. Elhatározták tehát, hogy maradéktalanul a
tudományra összpontosítják figyelmüket, és
alapszabályként fogalmazták meg, hogy a vallás dolgai nem
kerülhetnek szóba a társaság ülésein. Első ízben történt hát
szándékos próbálkozás arra, hogy elválasszák egymástól a
vallást és a tudományt, s úgy kezeljék e kettőt, mint az
ismeretek és a kutatási irányok teljességgel különálló
területeit.
A Royal Society tagjai azonban nem voltak kötelesek
saját munkájuk és kutatásaik során is figyelembe venni és
szem előtt tartani ezt a dichotómiát, s a legtöbbjük nem is
törekedett rá, hogy így cselekedjen. Mindannyiuk közül a
legkiemelkedőbb figura, Newton, ragaszkodott a régi
módihoz tevékenységében és érdeklődésének irányaiban is.
Mágus volt, ugyanabban az értelemben, mint dr. Dee, s
egyben csakis a tapasztalatra hagyatkozó, arra építő,
hatalmas tudós. Továbbra is az egyetlen Istent kereste, s az
istenségnek a természetben tetten érhető
megnyilvánulásait. Úgy vélte például, hogy Apollón héthúrú
lantjában fellelte a világmindenség rejtőzködő rendszerét. A
tudományos kutatásai hátterében rejlő reneszánsz
gondolkodás arra a hitre vezette, hogy a mítoszokban ott
rejlik az ősidők bölcsessége, hogy a mitológia fátylába
burkolt igaz bölcselet megismerhető, s hogy a látomás, az
elragadtatás fogalma egyformán tudományos és teológiai
jellegű. Nem sejtette meg Isten és a Tudomány eljövendő
konfliktusát, sőt éppen ellenkezőleg: számára a valódi és
eredményes tudományos kutatás a vallás igazságainak
igazolását jelentette. Ám ha egyszer a vallás és a tudomány
különvált – s ekkorra már visszavonhatatlanul így állt a



dolog –, fontolóra kell venni szembekerülésük esélyeit is. A
szétválás mind hosszabb és mind sötétebb árnyat vetett,
ahogy a keresztény világ kiemelkedett a vallásháborúk
korszakából, és hozzálátott, hogy megalkosson egy, a józan
ész, a gondolat alapján nyugvó, új teológiát.



HATODIK RÉSZ
HIT, ÉRTELEM ÉS BALGASÁG
(1648–1870)



Az 1640 utáni két évtized a kereszténység történetének
egyik legjelentősebb vízválasztója volt. Az emberi élet
minden vonatkozása fölött bábáskodó, totális keresztény
társadalom eszméje egészen idáig megvalósíthatónak tűnt,
s emberek tömegei álltak készen háborúra, mészárlásra,
máglyán égetésre, hogy valóban meg is valósítsák. A
kereszténység kettéhasadt, de mindkét rivális fél úgy
tekintette, hogy az emberiségre végül is az ő változata lesz
érvényes, neki magának pedig joga és szent kötelessége,
hogy minden módon és eszközzel siettesse e boldog állapot
eljövetelét. Bizonyos értelemben megbűvölte őket az 1200
esztendővel azelőtt született ágostoni látomás. Az 1650-es
években minden megváltozott. A háborút és szenvedést
felváltotta a kimerültség és a kétely; az európai
gondolkodás belefáradt az elérhetetlen cél hajszolásába, és
figyelmét e világi álmok felé fordította. Az izzó parázs
kihunyt, s a szellem régóta várt, hosszú és áldott pihenőre
tért.
Anthony Wood kedvező oxfordi megfigyelőállásából
keserűen gunyoros képet fest az egyetemről, amely mintegy
visszafelé haladt az időben a köztársasági berendezkedésű
felszárnyalástól a parlamentáris monarchia, a kálvinizmus
elterjedésétől az anglikán államvallás felé. Egy évszázaddal
korábban még vadul lángoltak a máglyák a St. John College
falai előtt. Most elcsendesült a hangulat, csak a szokásos
tülekedés folyik a helyekért, kapcsolatokért és a befolyásért,
érdes szóváltás és anyázás, meg konyhaszagú viccelődés és
malackodás. A mártírok kora – immár másodszor is – véget
ért. Wood elbeszéli, mi történt, amikor a győzedelmes
anglikánok visszahozták a miseruhákat, egyéb
ruhadarabokat és oltárterítőket: „1661. január 21-ének
éjjelén Krisztus egyházának néhány hitvány csirkefogója”
magához vette a kóristák karingeit, bedobta „a Peckwater



udvarban lévő nyilvános latrinába, és hosszú botokkal
mélyen az ürülékbe nyomkodta őket. Amikor másnap
észrevették, hogy mi történt, kiszedték és kimosták a
ruhákat, de a főesperes és a kanonokok annyira
feldühödtek, hogy a nyilvánosság előtt lármásan tiltakoztak,
és azt mondták, hogy ha tudnák, ki vagy kik követték el ezt
a bűnt, nemcsak az egyetemről dobnák ki őket, hanem a
piactéren a fülüket is levágnák. A presbiteriánusok kitűnően
mulattak az eseten, szívből kacagtak, s hallottam, hogy
némelyikük azt mondta: ha tudnák, ki volt az a remek fickó,
aki ezt tette, biztatásképpen megjutalmaznák egy kis
pénzzel is.”
A hitelvi tisztasághoz való ragaszkodás és a másként
gondolkodók üldözésének ösztöne természetesen nem volt
teljesen halott. Az 1662-es, hivatalos anglikán liturgiakönyv
néhány pontban engedett a puritánok követeléseinek: az
Act of Uniformity hangsúlyozta a monarchikus püspök
fontosságát, a Clarendon Code pedig megnehezítette az
életet mindenki számára, aki nem fogadta el a
kereszténység intézményes, törvénnyel hitelesített
változatát. Megnehezítette, de nem tette lehetetlenné. Az
anglikanizmus elvetette az igényt, hogy mindenkit magába
foglaljon, és elfogadta a megosztottság gondolatát. Az
egységre való törekvés kudarccal végződött, és létrejött egy
pluralista társadalom. A fanatizmus lobogása csak igen
lassan csitult, de már világos és megmásíthatatlan tény
volt, hogy kialvóban van a tűz. A vallás dolgaiban, ha
zsörtölődve, kelletlenül is, mind érzékelhetőbb respektus
nyilvánult meg a magánvélemény iránt. Nem úgy volt többé
– még elméletileg sem –, hogy az uralkodó meggyőződése
dönti el ezeket a kérdéseket. A cuius regio eius religio
elvének az 1648-as vesztfáliai béke ténylegesen is véget
vetett. II. Jakab az 1680-as években megpróbálta



visszakormányozni Angliát a katolicizmushoz, de végül
távoznia kellett a trónról, s a hatalmat – egy
alkotmánybiztosító oklevél aláírása után – Orániai Vilmos
vette át.
Az anglikán egyházat az 1688-as dicsőséges forradalom
teljes ideológiai zavarodottságba sodorta, s ebben a
helyzetben csakis a tiszta utilitarizmus kínált egérutat. Hét
püspök szembeszállt II. Jakabbal, megtagadva ekképpen azt
a doktrínát, hogy a de iure Isten által kijelölt királlyal
szembeszegülni nem lehet. Öten azonban azt is
elutasították, hogy a parlament által de facto kijelölt
királynak hűséget esküdjenek. Hol itt az összefüggés? A
legtöbb anglikán a pragmatizmust választotta: Sharp, York
érseke megvetéssel bocsátotta el azokat a papokat, akik
nem esküdtek fel az államra: „Micsoda elfogadhatatlan tréfa
puszta államüggyé tenni az Egyházon belüli Szakadárságot
és Eretnekséget!” Majd megszületett az első Act of
Toleration, s később, amikor a hatalom megszilárdult és
megnyugodtak a kedélyek is, hallgatólagosan és
teljességgel elvetették a főpap-király és az Isten
kegyelméből való uralkodás gondolatát. Az 1660-as években
először mutatkoztak a vallás és a tudomány közötti
szakadás jelei; most távolodni kezdett egymástól a vallás és
a politika is. 1719-ban a parlament elutasította a Schism
Act-ot és az Occasional Conformity Act-ot, az Act for
Quieting and Establishing Corporations lehetővé tette, hogy
a nem anglikán protestánsok bizonyos hivatalokat
viseljenek, 1727-től pedig az évi felmentvényi törvények a
legtöbb korláttól és tilalomtól megszabadították a különböző
szekták híveit. Mindennek következtében senkit sem
lehetett többé vasárnaponként a törvény erejével a
templomba kényszeríteni, kereszténynek lenni Angliában



nem volt többé kötelező állapot, s a nem anglikánok
megjelenésével lassan előmerészkedtek a katolikusok is.
Az erazmusi harmadik erőnek tehát végül is csak
sikerült behatolnia a társadalomba és belülről átalakítania
azt. Nem voltak látványos, nagy győzelmek, csak
folyamatos hátrálás a tűz és az acél elől. Ezzel
párhuzamosan azonban az egész kereszténység
intellektuális és társadalmi alapja is gyökeresen – és
elkerülhetetlenül – átalakult. A kötelező hitbeli egység
totális társadalma a keresztény pesszimizmus ágostoni
építményének és a kora középkori nyugat-európai
agrárgazdaság Nagy Szent Gergely és utódai által
megfogalmazott szükségleteinek keveréke volt. Ez a
rendszer a kötelező jelleg elvetése és a kereskedelmen
alapuló gazdaság megszületése következtében – ahogy
Erazmus megjósolta – elavult, és az általa körvonalazott
módon valami teljességgel újnak kellett kialakulnia. A
vallásháborúk, a boszorkányvadászat és sokféle üldözés
évszázada csak késleltetni tudta a változás bekövetkezését
és elfogadtatását; gyökerei szilárdan kapaszkodtak, és
lenyúltak egészen a reneszánsz éveiig. Mindaz, ami a 16.
században még kihívónak, sőt veszedelmesnek számított,
az 1640–1660-as, nagy vízválasztó korszak után, az
általános felvilágosultság légkörében gyorsan növekedett és
lombosodott. Nagy jelentőségű eset volt, amikor az 1590-es
években jelentették a Királyi Államtanácsnak, hogy Sir
Walter Raleigh egy vacsora utáni magánbeszélgetés során
azzal provokált egy papot, határozná meg pontosan, mit is
jelent a lélek kifejezés. Az ilyenfajta esetek vezettek ahhoz,
hogy ateizmussal vádolták. Raleigh természetesen
megpróbálta összehangolni a vallást és a tárgyilagos, józan
gondolkodást, mégpedig nem az Aquinóihoz hasonló
skolasztikusok metafizikájával, hanem a reneszánsz



tudomány és kutatás valóságos világának fogalmaival.
Számára maga a világ, a természet volt Isten létének valódi
bizonyítéka, amint azt History of the World című
munkájában meg is fogalmazta, káprázatosan megerősítve,
alátámasztva a Szentírás kinyilatkoztatásait.
Isten felfogható az ember számára a szavai és e látható világ által. Ez
szintén a Mindenható beszédének nyelveként fogható fel, amelyet az Ő végtelen
jóságában adott teremtményeinek, s amelynek titokzatos betűi a számtalan
csillagok, a Nap és a Hold, beírva a mennybolt roppant köteteibe; az eleven
állatok, amelyek a föld és a tengerek könyvében sorakoznak, és a növények,
amelyek lakják és benépesítik e földeket és tengereket.
A tudás, a gondolkodás számára is hozzáférhető
törvények által irányított világnak, a természetnek mint a
keresztény isteni igazság néma és örök őrizőjének e
csodaszép metaforája a 17. század végére egy új
apologetika alapjaként mélyen beivódott számos nyugati
értelmiséginek – Angliában gyakran a Royal Society
tagjainak – a gondolataiba. Ezek a férfiak nem keverték bele
a tudományt vallási vitáikba, de nagyon is törekedtek arra,
hogy élesen elkülönítsék a vallási kérdéseket és a
tudományos tapasztalatot. Közülük sokan egyházi rendek
tagjai voltak, és kényes-veszedelmes, keskeny csapáson
haladtak a szigorú kálvinizmus és az anglikán egyház
Rómához aránylag közel álló szárnya között. Az egyetemi
körökben s főleg Cambridge-ben neoplatonistáknak
nevezték őket, az egyház berkeiben pedig liberális
latitudináriusoknak. Egyikük, Gilbert Burnet így jellemzi a
cambridge-i csoportosulást:
Állást foglaltak egyfelől a babonasággal, másfelől a túlzott lelkesedéssel
szemben. Tisztelték az egyház törvényeit és a liturgiát, és eszerint élték
életüket. Nem gondolták azonban, hogy törvényellenes lenne, ha valaki
másképpen él. Azt kívánták, hogy az emberek sokkal több türelemmel és
önmérséklettel intézzék dolgaikat. Jó viszonyt tartottak fenn azokkal, akik tőlük



eltérően gondolkodtak, és nagy szabadságot engedtek meg a bölcselet és az
istenség kérdéseiben.
Ezeknek a képzett, modern gondolkodású, a politikában
a törvényességet tisztelő, városi embereknek a szemében a
vallás is józan ész kérdése volt. A vallási zaklatások és
üldöztetések ideje már véget ért. Mindenki természetesen
és magától értetődő módon ér el Istenhez, ha megszűnik
végre az ordítozás és mészárlás, és az ész hangját
meghallják végre az emberek. Az ész erősíti a hitet. A
teológia legnagyszerűbb szövetségese a
természettudomány. Isten a művében és műve által
felismerhető. Ahogy John Smith fogalmazott: „Isten alkotta a
mindenséget és benne minden teremtményt, mint
számtalan tükröt, amelyekben a saját dicsőségét
szemlélheti... ebben a külső világban Isten jóságának,
hatalmának és bölcsességének szépséges betűit
olvashatjuk.” Joseph Glanwill, Bath lelkésze úgy vélte: „A
teremtett világ csodálatos rendjében és tökéletességében
Isten hatalma, bölcsessége és jósága tükröződik.” Isten léte
tehát bizonyítható; megalkották a hit egy áttekinthető,
racionális struktúráját, majd kimutatták, hogy a Szentírás
kinyilatkoztatásai összhangban állnak vele – Edward
Stillingfleet, Worchester püspöke például azt állította, hogy a
mózesi történetek teljességgel megfelelnek a józan ész
törvényeinek. Erazmushoz hasonlóan úgy tartották, hogy a
hit alapvető elemei igen egyszerűek és csekély számúak, az
ész pedig kiigazítja a katolikus babonaságokat és a
presbiteriánusok túlzottan is magabiztos dogmatizmusát.
Ugyanígy Erazmushoz hasonlóan az erkölcsöt tartották
fontosnak, s nem a teológiát. Tillotson, Canterbury érseke
szilárdan állította: „a kereszténység hatalmas feladata, hogy
megváltoztassa az ember természetét”. Erőteljesen



hangsúlyozták az etika, a kötelességteljesítés és a jó
cselekedetek fontosságát, de a gyakorlat terén józan
mértéktartásra intettek. A fanatizmus bármely formája
ártalmas és kerülendő. A tudás az, amire törekedni kell. Ha
a tudósok tisztelettudóak, új felfedezéseik friss fénysugarai
a keresztény hit lényegét fogják megvilágítani. Robert Boyle
és Isaac Newton egyetértettek abban, hogy a természetben
az isteni rend és szépség mutatkozik meg, John Ray pedig
hasonlóképpen nyilatkozott Isten létének bizonyítékairól,
amelyeket a növényi és állati szervezet felépítésének
tanulmányozása során ismert fel.
Úgy gondolták, hogy Isten a világot a szigorú
tudományosság és ésszerűség alapján alkotta meg, úgy,
hogy változhatatlan, örök törvényeknek kelljen
engedelmeskednie. Mit cselekszik tehát a jelenben? Ez a
kérdés nem volt egykönnyen megválaszolható. A kálvinisták
és a katolikusok is úgy vélték, hogy Isten minduntalan
beavatkozik a mindenség működésébe, és kiigazítja a
folyamatokat – előbbiek szerint azért, hogy
megvalósuláshoz segítse az üdvözülésről és kárhozatról
eleve megalkotott terveit, utóbbiak szerint pedig azért, mert
ekképpen válaszol az imákra és így teljesíti a mennyei
ítélőszék folytonos kérelmeit. A racionalista keresztények
persze nem fogadták el egy efféle „tevékeny” Isten
gondolatát, amely megítélésük szerint túlzás volt és
babonaság. Az óraszerkezet példájára hivatkoztak – Isten
megalkotta az órát, felhúzta, s most engedi, hogy működjön
a maga kedve és törvényei szerint. Newton azzal érvelt,
hogy Isten jó állapotban tartja a szerkezetet, és
gondoskodott róla, hogy semmiféle kozmikus katasztrófa ne
következhessen be. Boyle úgy vélte: Isten nem engedi a
világot széthullani. Mindannyian egyetértettek abban, hogy
a tudományos tájékozottság az ateizmus remek ellenszere;



Boyle még egy egyetemi előadói állást is létrehozott a
keresztény igazság védelmezésére, s a katedra első
birtokosa, Richard Bentley, a newtoni fizikát használta érvül
azok ellen, akik azt állították, hogy Isten nem létezik.
Az ágostoni rendszer több mint ezer éven át tartotta
magát. Vajon mennyire volt erős a következő? Vegyük
szemügyre kicsit közelebbről az egyik leghitelesebb és
legnagyobb hatású képviselőjét, John Locke-ot, aki
sokféleképpen is alkalmas volt arra, hogy a körvonalazódó
kapitalista rendszer számára megalkossa a szükséges új
erkölcsfilozófiát. 1632-ben, Somersetben született. Szülei
középosztálybeli puritánok voltak, ő maga azonban már
megúszta a nagy megtérés és vallási téboly korszakát. Atyja
a jogász, a békebíró és a kereskedő valamiféle sajátos
keveréke volt; anyja szintén a kereskedők világából
származott. Locke a Christ Church növendékeként került
kapcsolatba Boyle-lal, részt vett annak kémiai munkájában,
orvosként végzett, a Royal Society tagjává választották,
majd a politika és a közélet sodrásába került, mint
Shaftesbury earljének orvosa – egy ízben azzal mentette
meg az earl életét, hogy gyulladt májába ezüstcsövet
vezetve csapolta le a mérgező váladékokat. Részt vett az
earlnek a Department of Plantations and Trade-nél végzett
munkájában, s később vele tartott hollandiai száműzetésébe
is. A forradalom után, 1688-ban visszatért Angliába, és az
ezt követő hat év során adta ki legjelentősebb műveit. Élete
utolsó éveit (1704-ben halt meg) Epping Forest közelében,
egy Tudor korabeli majorházban töltötte Lady Masham
bárónő vendégeként – itt több mint ötezer kötetes
könyvtárral rendelkezett. Saját elbeszélése szerint
ifjúkorában voltak romantikus kalandjai, és egészen
bizonyos, hogy írt néhány szerelmes levelet is.
Mindenesetre igen száraz, prózai lélek volt, vagy legalábbis



azzá vált az idők során. Óvatos volt, anyagias, minden
kalandot és bizonytalanságot kerülő, megfontolt,
szenvedélytelen, szigorú és skrupulózus, és egyáltalán nem
érdekelte a vallás idealizmusa. Az elragadtatást nem neki
találták ki. Az Istennel megbízható és tárgyilagos, szinte
üzleti kapcsolatra törekedett, egyfajta kibúvók és csapdák
nélküli, lelki-szellemi társadalombiztosítási rendszerre,
olyanra, amelyik a gyakorlatban is működik, és kiállja az
olyan keményfejű urak szüntelen piszkálódását, mint
amilyen például ő maga volt.
Locke e lelki-érzelmi korlátok között – és ellenére
rendkívüli erejű személyiség volt, s bizonyos értelemben
tökéletesen alkalmas arra, hogy létrehozza egy új hit szilárd
alapjait. A kereszténységben minden más vallásnál
szorosabban és kizárólagosabban kapcsolódik egybe az
igazság és a hit. E kettő azonos, s az igazsággal való
bármiféle konfliktus egyben erkölcstelen is. Ez volt Szent Pál
üzenete, s ezt az üzenetet Locke nemcsak megértette,
hanem teljességgel azonosult is vele, noha hiányzott belőle
mindennemű páli szenvedély. Értéktelennek tartotta a
hagyományos teológiát, mert elsődlegesen nem az
igazsághoz kötődött. Essay Concerning Human
Understanding (Értekezés az emberi értelemről) című
munkájában (1691) nagyszerűen fogalmazza meg a
gondolatot:
Aki komolyan elszánja magát az igazság keresésére, először is annak mély
szeretetével kell lelkét felkészítenie. Mert aki nem szereti, nem szán túl sok
fáradalmat arra, hogy feltalálja, és nemigen törődik vele, ha nem sikerül. A
tudás birtokosainak közösségében senki sincs, aki nem vallja magát az igazság
barátjának, és nincs olyan, józanul gondolkodó teremtmény, aki ne venné rossz
néven, ha mást gondolnak felőle. És mégis, mindennek ellenére, bízvást
elmondhatjuk, hogy igen kevesen vannak azok, akik az igazságot magának az
igazságnak a kedvéért szeretik, s még azok között is, akik meggyőzték magukat
róla, hogy igen. Hogy az ember hogyan tudhatja meg, hogy is áll ezzel a



dologgal – ez a kérdés valóban érdemes arra, hogy keressük rá a választ; én úgy
vélem, hogy egyetlen csalhatatlan módja van, tudniillik hogy nem fogadunk el
egyetlen állítást sem bizonyosabbnak, mint amilyen bizonyosságot az azt
alátámasztó érvek és bizonyítékok érdemelnek. Aki túllép az elfogadás e
mértékén, az nyilvánvalóan nem az igazság szeretetéből keresi az igazságot,
nem magáért az igazságért szereti az igazságot, hanem arra valamiféle más oka
van.
Ez a módszertan valóban igen kemény és szigorú. Locke
következetesen állította, hogy a kereszténységet
ugyanolyan mértékkel kell megítélni, mint bármely más
tudományos állítást vagy felvetést, s The Reasonableness of
Christianity című könyvében (1695) éppen erre tett
kísérletet. Isten létét – vagy inkább a bizonyítás
szükségességét – nem érezte valódi problémának; az ő
korában aligha akadt ember, aki bármilyen értelemben is
kétségbe vonta volna ezt. Úgy vélte, hogy Isten létét a
newtoni fizika elkerülhetetlenül feltételezi. Tisztán materiális
okok „soha nem volnának képesek létrehozni a
természetben megfigyelhető rendezettséget, szépséget és
harmóniát”. Majd hozzáteszi: „A teremtés minden
mozzanatában oly tisztán mutatkoznak meg a rendkívüli
bölcsesség és hatalom látható jelei, hogy józanul
gondolkodó ember, aki figyelmesen szemügyre veszi a
valóságot, nem tudja nem észrevenni benne az istenit.”
Locke számára azonban a valóság szervezettsége nem
döntő, oksági érv. A szellem vagy legalábbis az emberi
szellem nem jöhet létre pusztán anyagi természetű okok
következményeképp. Létünk végső oka tehát csakis
valamely „gondolkodó létező” lehet. Minthogy pedig e
végső lénynek alkalmasnak kell lennie arra, hogy létrehozza
mindazt a tökéletességet, ami csak létezik, bizonyosan
végtelen hatalmúnak és bölcsességűnek kell lennie.
Locke-nak nem okozott nehézséget, hogy józan
érveléssel bebizonyítsa Isten létezését, de úgy vélte: ez az



egyetlen hitelvi igazság, amely ekképpen bizonyítható. A
józan logika nem igazolhatja például, hogy a lélek
halhatatlan, a keresztény hit minden további eleme tehát a
kinyilatkoztatásra támaszkodik. A kinyilatkoztatás történelmi
ténye azonban ismét csak logikus. „A magyarázat a
természetes kinyilatkoztatás, amelynek során minden
fényesség örök Atyja és minden tudás Forrása feltárta az
emberiség előtt a teljes igazságnak ama részét, amely
annak természet adta képességeivel felfogható; a látomás
pedig a természetes magyarázat, amelyet az Isten
útmutatásával tett felfedezések kitágítottak, s amely
magyarázat szilárdítja a bizonyosság igazságát, és
megerősíti, hogy Istentől származik. Az tehát, aki elveti a
józan gondolkodást, hogy teret engedjen a látomásnak,
mindkét fényességtől megfosztja magát.” Ámde tudást
csakis az ész nyújthat – látomásból csak a hit származik. Ha
egy igazságot az ész és a látomás is alátámaszt, az ész érve
lesz a fontosabb, ha pedig ellentmond egymásnak az ész és
a látomás, megint csak az ész érve az, amelyet előnyben
kell részesíteni, s elutasítani azt, amely ezzel szemben áll.
Ha ugyanis e téren nem hiszünk az észnek, más
vonatkozásban sem támaszkodhatunk rá, ez pedig
lehetetlenné tenné a Szentírás tanításának értékelését és
értelmezését is. Másfelől: a látomás, a kinyilatkoztatás olyan
igazságokat tárhat fel, amelyeket az ész egymagában nem
tudna megragadni, s ha a megvilágosodásban az ész
számára alig hihető (de nem képtelen) tanítás bukkan fel,
bízni kell igazában.
Hol válik el hát a keresztény hittől az érvényesítés, a
jóváhagyás racionális folyamata? Annál a pontnál, amit az
oszthatatlan erazmusi minimumnak nevezhetünk. Locke
különbséget tesz lényeges és lényegtelen tantételek között.
The Reasonableness of Christianity című művében hozzáfog,



hogy meghatározza a lényegiek mibenlétét, és arra a
megállapításra jut, hogy az egyetlen dolog, amelyben hinni
szükséges és elégséges is az üdvözüléshez, az az, hogy
Jézus a Megváltó és Isten fia. Ellene vethetnénk, hogy ennél
az Apostolok cselekedetei és Pál levelei is többet kívánnak:
Locke azonban idézi János evangéliumát, amelyet általában
ezeknél későbbinek tartanak, s amely az egyetlen, központi
hittétel szükségessége tekintetében megerősíti a többieket.
Bizonyítása szerint ez az egy dogma feltétlenül szükséges,
mert megerősíti – legalábbis számára kielégítő módon –,
hogy a kereszténység a józan ész és a gondolkodás vallása,
mert az egyszerűség megvalósíthatóvá és működőképessé
teszi. A tény, hogy Jézus az Isten fia, „világos és tiszta
értelmű állítás, s a mindenekhez irgalmas Isten e ponton
mintha találkozna a föld szegényeivel és az emberiség
tömegeivel. Ezek azok a kitételek, amelyeket megértenek a
kétkezi munkát végző, írástudatlan emberek is. A
kereszténység olyan vallás, amelyik a közönséges emberek
képességeihez s e világ munkára és szenvedésre ítélt
népének állapotához alkalmazkodik. A vallás dolgairól írók
és vitázók finom részletekkel töltik meg és fogalmakkal
díszítik fel, amelyeket szükségesnek vagy fontosaknak
tartanak, mintha bizony nem vezetne út az egyházhoz, csak
az Akadémián vagy a Líceumon át. Az emberiség túlnyomó
részének azonban nincs ideje, alkalma és hajlandósága a
tanulásra, a logikára és arra, hogy a dolgok közt
hajszálfinom különbségeket tegyen.”
Ennek az érvnek valóban örvendezett volna Erazmus,
aki azt szerette volna, hogy a béresgyerekek vetés közben
zsoltárokat énekeljenek. Egy csapásra összeomlottak a
latitudináriusok mindkét oldali ellenfeleinek érvei. Locke,
mint anglikán, természetesen nem tagadta az eltérő
tanításokat. Vindication és Second Vindication című



munkáiban védekezik az ellen a vád ellen, hogy deista
volna, vagy unitárius. Ragaszkodott azonban ahhoz, hogy ha
az ember eltávolodott az ő meghatározásától azt illetően,
hogy mi az, ami abszolút fontossággal bír, fogjon bele a
sajátjának keresésébe az ész segítsége nélkül, mint „ítélő és
igazságszolgáltató” – és így alkossa meg a maga sajátos és
egyedülálló hitelveinek összességét, eltérően minden
rendszertől amelyet „emberek vagy csoportok állítanak fel
maguknak, hitük igaz mértékeként”.
Európa zűrzavarba, megosztottságba és
vallásháborúkba süllyedésének – érvelt Locke – éppen az
volt az oka, hogy az emberek megtagadták ezt a
minimummeghatározást. Fiatalkorában az uniformitás
melletti érvnek tekintette ezt. A személyes ítélethozatal
gyakorlása a vallási dolgokban az „erőszakra és
kegyetlenségre való hajlandósághoz” vezet, ami pedig „igen
veszedelmes egyenetlenséggé és zűrzavarrá” fajul, kivált az
„olyan emberek között, akik hajlamosak úgy vélni, hogy
minden parányi eltérés az Ő tiszteletének ama módjától,
amelyet szemükben akár neveltetésük, akár valamely érdek
megszenteltté tett, egyenértékű Isten káromlásával, s akik
emiatt karddal kezükben kívánják megvédelmezni Őt”.
Véleménye azonban a következő harminc évben alapjában
megváltozott. A katolikusok iránt nem tartotta
helyénvalónak a toleranciát, mert bennük az állam ellen
irányuló politikai és katonai fenyegetést látott, aminek
semmi köze sem lehet a hit igazságaihoz; és ugyanígy nem
kívánt türelmet tanúsítani az ateisták iránt sem, akik elvei
mélyen sértik a társadalmat: „Isten létének akár csak
gondolatban való tagadása is mindent megsemmisít.”
Mindazonáltal a hit teljes spektrumának igen széles
tartománya tekintetében úgy vélte: a mindennapi
gyakorlatban legveszélyesebb dolog hagyni, hogy az



emberek menjenek csak a maguk feje után. Az üldözés és
az erőszak értelmetlen – lásd a Clarendon Code-ot, amely
emigrációba kényszerítette az embereket, s nemegyszer a
legértékesebbeket, amint azt maga is tapasztalta a
gyarmatokon. Száműzetése idején mély benyomást tettek
rá a holland arminiánusok. Locke élete és bölcselete tükrözi
a három fő keresztény vallás – a katolikusok, a lutheránusok
és a kálvinisták – liberális (és gyakran üldözött)
csoportjainak potenciális erejét – intelligenciájuk,
józanságuk és tapasztalataik együttese volt az a feszítőerő,
amely útjára indította a felvilágosodást.
Amikor Locke szakított a kényszerűség gondolatával,
természetesen Erazmus állásfoglalását követte, amelyhez a
saját szemléletére igen jellemző, erőteljes, kereskedelmi
jellegű érveket fűzött. „Nem üdvözülhetek olyan vallás által,
amelyben nincsen bizodalmam.” „Minden embernek
egyedül magának kell a saját üdvözüléséről gondoskodnia.”
A kényszer és a zaklatás csak a gyenge akaratú emberek
esetében lehet eredményes, de az eredmény ekkor is csak
képmutatás. Az egyházak önkéntes társulások, és
törvényeiket „tagjaiknak maguknak kell megalkotniuk, vagy
azoknak, akiket a tagok erre feljogosítanak”. Az egyetlen,
helyénvaló büntetés az egyházból való kizárás. A
kierőszakolt hit nem lehet a kormányzattal való polgári
megállapodás része, minthogy senki sem egyezhet bele
abba, hogy felhagyjon a saját üdvözüléséről való
gondoskodással. Az erőszak háborút jelent, ám „egy
mérsékelt és türelmes kormányzat mindenütt nyugodt és
mindenütt biztonságos”. Ráadásul a kérdéses, kritikus
dolgok szinte mindig apróságok, ha helyesen értékeljük
őket. „Mert ezek a legtöbb esetben olyan komolytalan
dolgok, mint azok... amelyek engesztelhetetlen
ellenségeskedést szítottak a keresztények között, akik



közben teljességgel egyetértettek vallásuk valóban fontos,
lényegi kérdéseiben.” Mindezen felül pedig: a bűn sokkal
nagyobb rossz, mint az eltérő vélemény.
Itt – pontosan úgy, mint Erazmus – Locke a probléma
lényegéhez ér. Nem az számít, amit az ember hisz, hanem
amit cselekszik. A kereszténységben az erkölcs a fontos, és
nem a dogma. Locke-ot az tette egy csapásra, és nemcsak
Angliában, hanem az egész civilizált világban, igen
befolyásos gondolkodóvá, hogy a kereskedelmi
megállapodások nyelvét és szellemét használta, s kerülte az
elvont fogalmakat, az absztrakciót. Az élet – a vallási élet is
– alkuk, megállapodások sorozata. Ha az ember helyesen
alkalmazza az erkölcsi aritmetikát, az eredmény kedvező
lesz minden érintett: ő maga, az Isten és a szomszéd
számára is. Ahogyan azonos a hit és a józan ész, ugyanúgy
azonos a jóság és az önérdek is. Locke azt kívánta
bizonyítani, hogy a kereszténységnek ugyanúgy van
jelentése ebben a világban, ahogyan a túlnaniban, és
minden tőle telhetőt megtett, hogy megmutassa: a
keresztény erkölcs elengedhetetlenül szükséges az ember e
világi boldogságához is. Vallási rendszere tehát lényegét
tekintve etikai, etikája pedig – minthogy egészen prózai
módon a saját tapasztalatai alapján dolgozta ki – igen
gyakorlatias. Locke-ra kétségkívül erősen hatottak Thomas
Hobbes nyers és szigorú gondolatai. Hobbes ateista volt, és
sikerült létrehoznia egy jószerivel mindenfajta – vallási és
politikai – gondolkodás számára elfogadhatatlan filozófiát.
Az óvatos Locke tehát nem méltányolhatta nyíltan Hobbest,
de gondolatai átitatták etikáját, kiadatlan kéziratai között
pedig található egy személyes megjegyzés, amely
egyértelműen Hobbes hedonizmusát tükrözi:
„Kötelességemnek tekintem, hogy keressem a kielégülést és
a gyönyörűséget, s kerüljem a nyugtalanságot és



kényelmetlenséget... Ám ha nem tévedek, nagyon
óvatosnak kell lennem, mert ha a tartósakkal szemben
előnyben részesítem a kurta örömöket, saját boldogságom
útját keresztezem.” Majd megint: „Az ital, a játék és a
parázna örömök kárt okoznak nekem, s nemcsak azáltal,
hogy időmet vesztegetik, hanem azzal is, hogy ténylegesen
veszélyeztetik egészségemet, rongálják testemet, rossz
szokásokat támasztanak, aláássák tekintélyemet, és
hosszan tartó lelkiismeret-furdalást is okoznak.” Locke
számára tehát a moralitás nem volt más, mint a boldogság
hosszú távú és megfontolt hajszolása. A keresztény ember,
mint jó kereskedő, megtartóztatja magát a jelen örömeitől, s
ezzel mintegy beruház, hogy elnyerjen távoli, de jóval
tartalmasabb boldogságokat. Locke elismeri, hogy a
kereszténységnek nem minden parancsolata igazolható a
józan ész érveivel: „A maga erejére utalt elme számára
túlságosan is nehéz feladat annak minden apró részletében
megindokolni, megmagyarázni az erkölcsöt”, s még ha
sikerülne is, „az emberek tetszésük, érdekeik,
szenvedélyeik, elképzeléseik vagy vérmérsékletük szerint
fogadnák el vagy utasítanák vissza a magyarázatot.
Semmire sem kötelezné őket a dolog.” Ezért hát – mondja
Locke – „Jézus Krisztus kinyilatkoztatás által adott nekünk
erkölcsi törvényeket... Az erkölcsiség a kinyilatkoztatás
biztos alapjain nyugszik, az ész pedig nem ellenkezhet, és
nem tehet fel kérdéseket, de ők ketten tanúsítják, hogy az
erkölcs Istentől, a nagy törvényalkotótól származik.” S hogy
a gyönyörűséget kereső s a gyötrelem elől menekülő
embernek miért kell Isten e parancsolatainak
engedelmeskednie? „Mert ezt kívánja tőlünk Isten, kinek
hatalma van az örök élet és halál felett.” Az erkölcsiség
valódi alapja csakis „Isten akarata és törvénye lehet; Istené,
aki látja a sötétben tévelygő embert, az ő kezében van a



büntetés és a jutalom, és csak az Ő hatalma elegendően
nagy ahhoz, hogy számadásra hívja a legkevélyebb
vétkeseket is.” A törvényeket azért tartjuk meg, mert ez
hosszú távon a legelemibb érdekünk. A lelkiismeret nem
megfelelő útmutató, mert „nem egyéb, mint saját
véleményünk vagy ítéletünk”. A pogány filozófusok
bölcsessége tehát – bármily hatásos és meggyőző is
hiábavaló. Az emberek a mindennapi életben annak
megfelelően viselkednek, hogy „cselekedeteik révén a
Mindenható kezéből megítélésük szerint boldogságot vagy
nyomorúságot nyernek-e”. Az etika Mennyország és Pokol
nélkül működésképtelen; e kettő fogalma tette a
kereszténységet mint vallást oly hatékonnyá és
eredményessé.
A (pogány) filozófusok valóban megmutatták az erény szépségét... de
hozomány nélkül nem sokan akarják majd elvenni e szépséges leányt. Az
emberek túlnyomó többsége megbecsülte és dicsérte őt, de hátat fordítottak
neki, mint olyannak, aki nem kedvük szerint való. Most azonban „hatalmas és
halhatatlan súly” esik latba az ő oldalán, mert melléállt az érdek, s hogy az
erény a legjövedelmezőbb tulajdon, a legjobb vétel, a legelőnyösebb üzlet – ma
már szemmel látható.
Vagyis az érzékeny és értelmes emberek – szemük előtt
a Menny és a Pokol képével – elutasították a jelen vétkeit és
a múló gyönyöröket, s az örökkévalóságra koncentrálták
befektetéseiket. „Ezen, és csakis ezen az alapon áll
szilárdan a morál, s utasít maga mögé mindent, mi véle
versenyre kél.” Locke tehát megépítette és megkoronázta
vallási rendszerét.
Az olvasót talán megdöbbenti a brutális kalmárlogika és
a tőzsdei terminológia, ám semmiféle jel nem utal arra,
hogy annak idején bárki is megbotránkozott volna ezen. Az
adott kor értékelése szerint Locke hallatlan ügyességgel és
eredményesen érvelt. A kereszténységet egész története



során ritkán tálalták nagy tömegeknek ügyesebben és
hatékonyabban. Locke nemcsak korszerűvé tette, úgy
állította be, mint a jövő vallását – minthogy a kapitalizmus,
mint látható és mindent átfogó társadalmi működésforma,
még gyerekcipőben járt, egy racionális és haszonelvű
kereszténység képes volt arra, hogy vele együtt növekedjen
és teljesedjék ki. Az 1640–1660-as vízválasztó után valós
kockázata volt annak, hogy a vallásháborúk negatív
utóhatásaként a küzdelmek során kitűzött számos cél és
védelmezett érték kierőszakolt cserbenhagyása magának a
keresztény hitnek a gyors elértéktelenedéséhez vezet.
Locke műve egy hangulatot körvonalazott, kristálytiszta
formában, és látott el egyszerű, áttekinthető érvrendszerrel,
s így lehetővé tette, hogy a kereszténység megszabaduljon
a múlt tévedéseitől, új lendületet vegyen, s ekképpen mint a
fejlett társadalmak tömegvallása létét több mint két
évszázaddal hosszabbítsa meg.
E komoly eredménynek azonban ára is volt, vagy még
pontosabban szólva: árai. Locke a dogmát a lehetséges
minimumra szorította vissza. Bizonyos értelemben éppen a
súlyos teológiai felépítmény hiánya s a korlátlan
terjeszkedés ebből következő képessége és hajlama volt az
az erény, amely oly könnyen elfogadhatóvá tette
rendszerét. Más tekintetben azonban ez az erény komoly
gyengeségnek bizonyult. Könnyen és teljességgel
kiveszhetett ugyanis belőle a keresztény jelleg, s a rendszer
ekkor a puszta deizmus oldalára billenhetett. Egyesek
gondolkodásában végbe is ment ez a változás. A kockázat
természetesen már Locke előtt is létezett. Lord Herbert of
Cherbury – az anglikán teológus-költő, George Herbert fivére
– öt egyszerű állításra redukálta a keresztény hitet, s ezt a
lecsupaszítást tovább erőltette Charles Blount, aki a
Jelenések könyvének túlnyomó részét babonás



zagyvaságnak minősítette, s Krisztust nem tartotta sokkal
többre, mint valamely korabeli, pogány csodatevőt. A
latitudinárius egyházfiak persze nem merészkedtek ilyen
messzire, Tillotson és a hozzá hasonlók azonban
prédikációikban az erkölcsöt, a kötelességteljesítést
hangsúlyozták, s az észt igyekeztek megszólítani, szinte
teljességgel mellőzve mindenfajta teológiát. Jórészt Locke
nak köszönhető, hogy a hit nem keresztény formái
természetesen a racionalizált etikai rendszerekhez
kapcsolódva – már a 18. század elején kezdtek bekerülni a
türelem és a respektus hatósugarába, s a folyamat (mint
rövidesen látni fogjuk) még gyorsabban ment végbe
Franciaországban, ahol nem állt rendelkezésre az
anglikanizmus tágas szállodája, hogy menedéket adjon a
vallás vándorainak.
Locke rendszere, mint a modern társadalom működő
etikája, teljességgel a jutalmakra és büntetésekre
támaszkodott. És ha az ezekbe vetett hit eltűnnék, ahogyan
eltűnt a teológia más területein? A józan észhez való
ragaszkodás különösen sebezhetővé tette az örökkévalóság
interpretációt. A mennyország fogalma nemigen állhatott
ellen a ráció támadásainak, s egyszerűen azért, mert a
teológusok soha nem adtak rá konkrét definíciót. Másfelől
azonban: éppen azért, mert nem volt világosan definiált,
nem volt valódi hitelessége a jutalom-büntetés
mechanizmus fogalmaiban. És ha tagadnánk magát az
örökkévalóságot is? Csak egy nemzedékkel Locke halála
után néhány gondolkodó már pontosan ezt cselekedte, és
ráadásul még ki sem törték a nyakukat. David Hume az
egyik kiemelkedő figura volt, de korántsem az egyetlen.
A valódi veszély azonban akkor jelentkezett, amikor a
Pokol elrettentő hatását racionális érvekkel aknázták alá. A
Pokol finoman kidolgozott látomása a kereszténység igen



korai idejéből származott, és mindig is úgy tekintették, mint
a keresztény moralitás fenntartásának egyik legfontosabb
eszközét. Még azok a gondolkodók is, akik kételkedtek a
pokolbéli fizikai kínokban, sőt a Pokol létét is kétségbe
vonták, egyetértettek abban, hogy helyesebb, ha a hívők
tömegei továbbra is rettegik a rájuk váró szenvedéseket.
Órigenész – mint korábban már említettük – lehetségesnek
tartotta, hogy legvégül mindannyian üdvözülünk, de (a
Contra Celsumban) hozzátette, hogy: „ennél tovább menni
azok miatt, kiket a gonoszság bármely mélységébe és a
bűnben gyökerező számtalanféle gonoszság áradatába való
merüléstől még az örök szenvedés fenyegetése mellett is
csak nagy nehézségek árán lehet visszatartani, nem
ajánlatos”. Az egyház később kimondta, hogy Órigenész
szkepticizmusa tévedés volt, s a konstantinápolyi zsinat
(543-ban) kijelentette: „Bárki, aki azt állítja vagy gondolja,
hogy a gonosz lelkek és a bűnösök büntetése nem lesz örök,
s hogy valaha is véget ér... legyen átkozott.” Ágostontól
egészen a reformációig egyedül csak a 9. századi ír,
Johannes Scotus Erigena tagadta határozottan a Pokol
örökkévalóságát, sőt a létezését is, s helyébe a lelkiismeret
furdalás gyötrelmeit állította, de nem gondolta, hogy
nézeteit lelkipásztori szinten kellene terjeszteni. Volt néhány
teológus, aki már foglalkozott a kettős igazság kérdésével,
ami a magánéletben kifinomultabb ítélethozatalt tesz
lehetővé, ám ami a közfogyasztást illeti, ők is ragaszkodtak
a Pokol enyhítetlen borzalmaihoz. Maga Luther úgy vélte,
hogy a Pokol doktrínájáról nem az értelmiségnek kell
vitatkoznia; az a mélységesen jámbor és egyszerű
gondolkodású embereknek való. Ez a gyengeség elismerése
volt – vagy legalábbis annak tűnt –, de a lutheránus
augsburgi hitvallás (1530) tizenhetedik cikkelye elrendeli a
Pokolban való ortodox hitet: „Krisztus... a jámboroknak örök



életet és boldogságot ád, de örök szenvedésre ítéli a
hitetleneket és gonoszokat. Elítélik az anabaptistákat, akik
úgy tartják, hogy a gonoszok és elkárhozottak büntetése
valamikor majd véget ér.” Nagyjából hasonló volt a hivatalos
anglikán nézet is (bár az augsburgi álláspont, az 1552-es
imádságoskönyv 42. cikkelye nem szerepel az Erzsébet kori
harminckilenc cikkely között).
A teológusok tehát ragaszkodtak a Pokol fogalmához, a
lehető legélénkebb színekkel festették le rémségeit, és
általában is mindent megtettek, hogy a tőle való félelemmel
átitassák a keresztények gondolatait. A szerzők sokkal
részletgazdagabban ábrázolták a Poklot, mint a
Mennyországot, úgy írtak róla, mintha bizony maguk jártak
volna ott. A három legbefolyásosabb középkori tanító,
Ágoston, Petrus Lombardus és Aquinói Tamás egyaránt
szilárdan állították, hogy a Pokol kínjai legalább annyira
testi, fizikai, mint amennyire lelki-szellemi természetűek, s
hogy a kín eszközei között a valódi, lángoló tűz játssza a
legfontosabb szerepet. Az általános elképzelés szerint a
Pokolban megtalálható minden borzalom, amit emberi ész
csak kitalálhat, s ezenfelül végtelen számban olyanok,
amilyenekről nem is álmodhatunk. Az írók ennélfogva
feljogosítva érezték magukat arra, hogy a legagyafúrtabb
kínok és kínzások kieszelésével kápráztassák el
olvasóközönségüket. Jeromos azt állította, hogy a Pokol
valamiféle roppant szőlőpréshez hasonlatos. Ágoston azt
mondta: ádáz, húsevő állatok népesítik be, amelyek szörnyű
kínokat okozva, apránként szaggatják szét az embereket, s
nem fogja őket a tűz. Szent Stephanus Grandinotensis ezzel
a kijelentéssel kerülte meg a képzelet szegénységének
problémáját: a Pokol kínjai oly kimondhatatlanul
iszonyatosak, hogy ha egy halandó ember akár csak felfogni
is képes lenne őket, a rettenettől szörnyethalna. Eadmer



tizennégy konkrét szenvedést sorolt fel. Adamus Scotus azt
állította, hogy a Pokolban folyékony aranyban főzik az
uzsorásokat. Sokan említették, hogy izzó
bronzkalapácsokkal szakadatlanul verik a bűnösöket.
Richard Rolle Stimulus Conscientiae című munkájában arról
beszél, hogy a kárhozatra jutottak a saját húsukat
szaggatják és falják fel, sárkányok epéjét és áspiskígyók
mérgét isszák, és viperák fejét szopogatják; ágyuk és
ruházatuk pedig „rettenetes, mérges férgekből” áll. Egy
másik szakértő úgy vélte, hogy a kárhozottak tápláléka zöld
penész borította kenyér, amelyet egy tojáshéjnyi bűzös
vízzel öblítenek le. A német írók (és festők) ábrázolták a
legdühödtebb odaadással a fizikai gyötrelmeket. Azt
állították, hogy a Pokol minden négyzetmérföldnyi területén
százmillió elkárhozott lélek szorong, „mint szőlőszemek a
présben, mint téglák az égetőkemencében, mint pácolt
halas hordó alján a só, vagy a birkák a vágóhídon”. A
franciák kifinomultabb, lelki kínokkal álltak elő. Bridaine úgy
vélte: ha egy elkárhozott megkérdi, mennyi az idő, egy hang
azt feleli: végtelen. A Pokolban „nincsenek órák, csak örök
tiktakolás”.
A legtöbb keresztény szerző a veszteség kínjait
hangsúlyozta. Aquinói Tamás úgy gondolta: a Mennyország
lakóinak egyik fő boldogsága, hogy a kárhozatra jutottak
szenvedéseit szemlélhetik: „Sancti de poenis impiorum
gaudebunt. ” Ezt a visszataszító gondolatot évszázadokon át
kitartóan fejlesztették és védelmezték, s végül is ez volt
azon kevés dolog egyike, amiben egyetértettek az ortodox
kálvinisták és a katolikusok. A skót lelkészek kifejezetten
egyfajta elégtételnek tartották a Pokol szenvedéseit.
Thomas Boston így mennydörgött: „Isten nem szánja meg
őket, hanem kikacagja nyomorúságos állapotukat. A
mennyben az igazak örvendeznek majd Isten ítéletének



teljesedésén, és énekelnek majd, míg lentről örökkön száll
felfelé a füst.” Egy másik skót gyülekezetnek az volt a
meggyőződése, hogy az engesztelés teológiai
szükségszerűsége a Fiú végtelen szenvedése „az Atya
bosszuló haragja miatt... a tiszta, minden más érzéstől
mentes harag miatt; az Atya örömét lelte a látványban,
hogy meghal”. Locke kortársai közül néhányan egészen
odáig mentek, hogy azt állították: az elkárhozottakat Isten
egyenesen azért teremtette, hogy szenvedéseikkel a
mennyei boldogságot teljessé tegye. William King a De
origine mali (1702) című munkájában így töpreng: „A
jóságot, akárcsak az áldottak boldogságát megerősíti és
fokozza az érzés, amely természetszerűen következik az
egyesek által elszenvedett gyötrelmek látványából, s ez a
tény egymagában is jó ok arra, hogy Isten megteremtette
azokat a szerencsétleneket, akik végül is szenvedésre
jutnak, s arra, hogy létük folytatódjék e nyomorúságos
állapotban is.”
A gondolatébresztő rémségek roppant felépítménye
azonban a 18. században összeomlott a saját súlya alatt. A
fejlődő tudományos szemlélet immár vad képtelenségnek
láttatta a Pokol lángjait, és kérdésessé tette az Isten
konkrét, látható büntetőintézkedéseire vonatkozó
elképzeléseket. A „józan kereszténységnek” szüksége volt a
Pokolra, mint a legnagyobb elrettentő erőre, de
ésszerűtlennek ítélte egy dühödten és ádázul bosszúálló
Isten gondolatát. A Pokol tehát megmaradt, de
elkerülhetetlenné vált, hogy lehűljön egy kicsikét. Tanult,
művelt közönség előtt a hitszónokok a téma mellőzésével
kerülték el, hogy nevetségessé váljanak. Sándor pápa
szívesen mesélgetett egy történetet egy Whitehallban
prédikáló főesperesről, aki azt mondta az egybegyűlteknek:
„ha nem méltóztatnak gyökeresen megváltoztatni életüket,



minden bizonnyal egy olyan helyre kerülnek, amelyet
megnevezni nem lenne illendő egy ilyen előkelő hallgatóság
előtt”. Egyes latitudináriusok bizonyosan elfogadhatatlanul
etikátlannak tartották, hogy az örök bűnhődés azoknak is
osztályrésze legyen, akik a maguk idején nem önszántukból
és szükségszerűen követtek el bűnöket. Igaz, hogy az „örök
bűnhődés” fenyegetése írva vagyon, ám Anna királynő előtt
tartott szentbeszédében Tillotson kifejtette, hogy Isten nem
szegi meg a saját szavát, ha nem tartja meg az örök
bűnhődésről tett ígéretét, mert a bosszúállás ebben az
esetben ha jogosult is, de nem kötelező. Az örök pokoltüzet
az alsóbb és bizonyos mértékig a középső néposztályoknak
tartogatták. De statu mortuorum (1720) című művében
Thomas Burnet határozottan síkraszállt az örök bűnhődés
gondolata ellen, de ragaszkodott ahhoz, hogy a köznép
csakis a hagyományos elveket és elképzeléseket ismerhesse
meg. Ez Tweedtől északra vagy a Csatornán túl már
eretnekségnek számított volna. A katolikusok azt tanították,
hogy aki kételkedik a Pokol létezésében, bizonyosan oda jut
maga is. Jellegzetes kijelentést tett Dom Sinsart Défense au
dogme catholique sur ľéternité des peines (1748) című
munkájában: „...egy olyan rendszer gondolata, amely
korlátozza a halál utáni bűnhődést, csakis bűnös és romlott
szívekben foganhat meg... a jó lelkiismeret nem törődik
azzal, hogy olyan dolgokat csűrjön-csavarjon, amelyekhez
semmi köze sincs. Ennélfogva tehát bűn, komisz bűn e
vélemény létezése is.” Számos anglikán gondolkodott így,
de szembekerültek azokkal a teológusokkal, akik
legalábbis bizalmas körökben – elutasították, s fokozatosan
kudarcot vallott a próbálkozás, hogy valamiféle kettős
mércét tartsanak fenn. A század közepére már széles körű
egyetértés mutatkozott abban a tekintetben, hogy a
Pokolban való hit kevésbé szilárd, mint azelőtt, s hogy az ott



kilátásba helyezett szenvedések enyhülése érzékelhető
társadalmi következményekhez vezetett. William Dodwell
1741-ben, az Oxfordi Egyetemen tartott prédikációjában így
panaszkodott: „Napnál világosabb, hogy amióta az
emberekben megenyhült az Örök Bűnhődéstől való
rettegés, nagyon is kézzelfoghatóan elhatalmasodott
köztünk a hitetlenség és erkölcstelenség.” Az egyház úgy
ítélte meg, hogy a Pokoltól való rettegés a leghatásosabb
elrettentő erő, s e félelem alábbhagytával a bírák és a
parlament is egyetértettek abban, hogy keményebb
büntetőintézkedéseket kell hozniuk. A 18. és még jócskán a
19. században is törvények egész sora – amelyek
halálbüntetéssel is fenyegettek több mint háromszázféle
bűncselekményt – próbálta befoltozni Locke etikai
kényszerítő rendszerének tátongó hasadékait.
A racionalizált kereszténység legfőbb fogyatékossága
azonban az volt, hogy nem sikerült megszólítania az
érzelmeket, és nem kínált több lelki gyúanyagot, mint a
felvilágosult önérdek. Az áldozat és az önmegtagadás eleme
teljességgel elveszett. Az erkölcsiség ebben a tálalásban
nem volt több valamiféle agyafúrt alkunál. Ahogy Tillotson
fogalmazott: „Feladatunkat mármost igen egyszerűvé teszi
e két dolog: egy figyelemre méltó csábítás karnyújtásnyira,
és nemhogy remény, de bizonyosság abban, hogy helyette
odaát egy összehasonlíthatatlanul nagyobb jutalmat
kapunk.” Az egész játszma kiszámítható. A lelkiismeretnek
semmi szerepe nem maradt, hisz nem egyéb, mint csupán
szubjektív vélemény. A személyes felelősség fogalma tehát
szétfoszlott, s ha az ember üdvözülni akart, csak a
szabályokhoz kellett tartania magát. Ez a reformáció
lényegének feláldozását jelentette, és voltaképpen
visszatérést az egyházjog mechanikus kereszténységéhez. A
mechanikus kereszténység következménye pedig



szükségképpen egy világi gondolkodású főpapság által
vezetett, korrupt egyház volt – így is alakult a 18. század
során. A racionális keresztények aziránti törekvésükben,
hogy mindennemű fanatizmust elkerüljenek,
elszemélytelenítették a vallást, és szelleme, lelkisége
rovására hangsúlyozták annak formai és intézményi
jellegeit. Ilyen helyzetben egy államegyház csakis korrupt
lehet. Akárcsak a korai középkorban, a püspököket nem a
szentségek közvetítőinek, hanem az államigazgatás
szolgáinak tekintették – ők maguk is annak tekintették
magukat –, akiknek kiváltságai inkább anyagi, semmint
szellemi természetűek. A folyamat legmesszebbre a
lutheránus Németországban s azon belül is Poroszországban
jutott, ahol az egyháznak gyakorlatilag nem maradtak
független jogai, s az uralkodó teljhatalmat gyakorolt a vallás
minden mozzanata és megnyilvánulása fölött. Ez a rendszer
I. Vilmos Frigyes és Nagy Frigyes uralkodásának idején
fejlődött ki, s végül kodifikálták is 1794-ben, a porosz
birtokjogi rendszer törvényeinek megfogalmazásakor. A
lelkipásztor közalkalmazottá vált, aki számon tartja a
gyermekszületéseket, statisztikákat állít fel, bábákat jelöl ki,
kihirdeti a szószékről a hivatalos közleményeket, elnököl a
helyi törvényszékeken, és ellátja egy sorozó őrmester
feladatait is. Angliában sokkal jobb volt a helyzet, minthogy
az egyházi hivatalok a legtöbb esetben hűbéri adótól
mentes, szabad birtokok voltak. Másfelől viszont a
magasabb egyházi méltóságok utódajánlási joga teljes
egészében a világi államigazgatás kezében volt, s a
püspökök a parlament ellenőrzésének eszközeivé váltak.
Sir Robert Walpole volt az, aki a pártpolitikus püspök
figuráját megteremtette. Volt egy különleges kifejezése a
főpapra, akit képes volt a saját céljainak szolgálatába
állítani: halandó. Egyik, Newcastle hercegéhez írt, 1723.



szeptember 6-án kelt levelében elbeszéli, hogy Edmund
Gibsont, akit London püspökévé neveztetett ki, hogyan tette
a liberális kormány egyházi utódlási tanácsadójává:
Először is teljességgel nolo episcopari volt. Mielőtt elváltunk volna,
elhintettem néhány célzást, amiken rágódni kezdett. Másnap reggel ex mero
motu felkeresett, tréfálkozott, hogy ő is halandó ember, aki szeretné, ha
megrontanák, és nyíltan arra kért, hogy írjak Lord Towshendnek: akadályozná
meg, hogy a király bármiféle döntést hozzon a Closet és Lord Almoner helye
felőli intézkedést illetően. Jó ismeretségbe kerültünk. Pápának kell lennie, és
éppoly szívesen lesz a mi pápánk, mint bárkié.
A püspökök gyakran döntötték el a Lordok Házában a
szavazás eredményét; Walpole a huszonhat püspök közül
általában huszonnégynek a szavazatára számíthatott. A
kormány rendelkezett az áthelyezések jogával, s a
jövedelmek évi 450 fonttól (Bristol) hétezerig terjedtek
(Canterbury). A püspököknek tehát meg kellett keresniük
megélhetésüket. Benjamin Hoadley egy norwichi tanító fia
volt, és olyan nyomorék, hogy csak térden állva tudott
prédikálni, a whig támogatás azonban nagyszerű
előmenetelt biztosított neki. A Lordok Házában őt lehetett
megbízni a legpiszkosabb feladatokkal, mint például hogy
támadja meg a korrupcióellenes törvényjavaslatokat,
Walpole pedig pamfletírónak használta őt, világi és egyházi
dolgokban egyaránt. Olyannyira elfoglalták a politikai
ügyek, hogy soha, egyetlenegyszer sem látogatott el
Bangorba, amelynek hat éven át a püspöke volt – ezután
áthelyezték Herefordba, Salisburybe és Winchesterbe;
utóbbi helyen évi ötezer fonttal gazdálkodott. Ő volt a toryk
kedvelt pofozógépe, akit igen szívesen sértegettek: „Deista
egyiptomi!”; „Az egyház ellen lázadó!”; „Gonosz
republikánus!”; „Rendjének árulója!” vagy: „Az egész
királyság nevetsége és gyalázata!”



Az alsóbb papság jövedelme igen széles határok között
változott. Az évi 50 fontnál kevesebb bevételt jelentő
javadalmak száma mintegy 5500 volt; ezek közül 1200 20
fontnál is kevesebbet hozott, s az igen nagy számban
tevékenykedő segédlelkészek nemigen számíthattak többre
évi 30-nál. A felsőbb társadalmi osztályok tagjai tehát nem
tülekedtek az egyházi tisztségekért. Killala püspöke
rámutatott, hogy ez a helyzet csökkenti az egyház
utódajánlási jogának értékét, és így érvelt: „Az egyetlen
ellenszer, ha előléptetésükkor rendkívüli támogatást kapnak
az előkelő és befolyásos személyek, s ez bátorítani fog más,
hasonlóan jó képességű embereket is, hogy az egyház
kebelébe jöjjenek, s ezáltal az egyházi előmenetel
ugyanolyan hasznossá válhatna Őméltóságáik számára,
mint a világi pályafutás.” Nemcsak a Lordok Házában
leadott szavazatokról volt szó; a székesegyházi káptalanok
szavazatai gyakran a mérleg nyelvének szerepét töltötték
be a városi képviselő-választásokon, és az egyház
szolgáinak befolyását széltében felhasználták a
közvélemény alakítására is. Newcastle hercegének sussexi
választási ügynöke James Baker tiszteletes volt, aki annyira
hevesen kívánta hirdetni az igazságot – nem a
kereszténységét, hanem a whigekét –, hogy Lewesben még
egy krikettmérkőzést is félbe merészelt szakítani, és a nézők
majdnem meglincselték. Secker, Canterbury érseke szerint
„a jelen kor megkülönböztető jegye... a vallás nyíltan
hangoztatott semmibevétele”, amely „kicsapongásban és a
világ magasabb köreiben az erkölcsök megvetésében”, az
alsóbb rétegeknél pedig „mértéktelen züllöttségben és
mindenfajta bűntett bátorságos elkövetésében” nyilvánul
meg. Kijelentette: „a kereszténységet ma szinte gáttalanul
szidalmazzák és kikacagják, tanítását pedig minden
önmérséklet nélkül becsmérelik”. De hát ki is ez a Secker,



aki ilyen indulattal beszél? Egyértelműen politikai figura,
Horace Walpole szerint korábban ateista volt. Yorki
érsektársa, az egy évvel korábban, 1757-ben felszentelt
John Gilbert se volt dicsőségesebb alak. „Gilbert – írta
Walpole – a szokásos keverék, a tudatlanság, az aljasság és
a pimasz gőg elegye... Felszentelésének hírére a yorkiak
megvetésük jeleként félreverték a harangokat. Aztán az új
érsek nagy házat vitt, s fél év múlva már őt tartották a
legnagyszerűbb keresztény főpapnak, aki valaha is
betöltötte ezt a helyet.” Walpole frappánsan összegzi a
helyzetet: „Ezekben az időkben nemigen volt a levegőben
vallási gyúanyag. A pápaság és a protestantizmus a jelek
szerint megállapodásra jutott. A kereszténység e két
ágazata kifulladt, s többé már nem tudott olyan
újdonságokkal előállni, amelyek lekötötték volna az
embereket.”
Angliában az államegyház gyakorlatilag megszűnt
térítő, sőt egyáltalán: tevékeny tényezőnek lenni, noha
továbbra is a társadalom számottevő és erős alkotóeleme
maradt. A James Boswell naplóiban szó szerint feljegyzett,
számos beszélgetésből kiderül, hogy az egyház jobbfajta
szolgái inkább műveltek voltak, semmint jámborak, s
időtöltésből nyájas érdeklődést mutattak a tudományok és
művészetek iránt. 1785-ben például William Paley, Carlisle
főesperese A Papsághoz méltó Mulatságok címmel kiadott
egy pásztorlevelet, amelynek az volt az alaptétele, hogy „az
egyházfi élete... nem kínál a tevékeny szellem
gondolatainak és idejének lekötéséhez elegendő feladatot”.
Melegen ajánlja a természettudományokat, a botanikát, az
elektromossággal való kísérletezést, a mikroszkóp
használatát, a vegyészkedést, a hegységek feltérképezését
és mindenekelőtt – mint „papi személyhez leginkább illendő
kikapcsolódást” – a csillagászatot. Ezekkel a



tevékenységekkel „nem akadhat olyan szabadelvű és
iskolázott személy, aki tanácstalan a tekintetben, hogy
mivel is töltse el az idejét”.
Skóciában sokáig tartotta magát a fanatizmus, de a 18.
században (legalábbis a nagyobb városokban) igen hirtelen
vége szakadt. Ennek egyik fokmérője az emberek
színházban való viselkedése, amiről a Skót Egyház
Nagygyűlése korábban így vélekedett: „a színház valósággal
az ördög temploma, ahol gyakran jelenik meg testi
valójában, és hatalmába keríti, imádóivá teszi a
nézősereget”. Először angol színészek jelentek meg.
Később, az 1740-es években koncertteremnek álcázott
állandó színház épült Edinburghban. 1756-ban színre vitték
a The Tragedy of Douglas című darabot (amelyet egy papi
személy írt), s az előadást megtekintette a mérsékelt
beállítottságú Alexander Carlyle tiszteletes is. A nagygyűlés
nyilvánosan megrótta Carlyle-t, s Liberton szerencsétlen
papját, aki szintén jelen volt az előadáson, vád alá is
helyezte az edinburghi presbitérium. A pap tudomásul vette
a vádat, de enyhítő körülményként hozta fel, hogy
mindössze egyetlenegyszer látogatott el a színházba, és
minden erejével azon volt, hogy egy sarokban észrevétlenül
meghúzódjon, s ne okozzon megbotránkozást. 1784-ben
azonban, amikor Mrs. Siddons megjelent Edinburghban, a
helyzet gyökeresen megváltozott, s a közgyűlés
megváltoztatta időbeosztását, hogy a küldötteknek módjuk
legyen megtekinteni egy délelőtti előadást. A skóciai
felvilágosodás élére az egyház tagjai álltak, s önéletrajzában
Carlyle már így fogalmazhatott: „Ki írta a legkitűnőbb ókori
és jelenkori világtörténetet? Egyházunk egy szolgája. Ki írta
a legjobb retorikatankönyvet, amelyet a saját szónoklataiból
vett példákkal illusztrált? Egyházunk egy szolgája. Ki írta
meg azt a tragédiát, amelyről mindenki azt állította, hogy



tökéletes? Egyházunk egy szolgája. Ki volt korának
legnagyobb matematikusa? Egyházunk egy szolgája...” A
szöveg korántsem egyházi, hanem nagyon is világi
értékekkel és eredményekkel kérkedik.
Európában a katolicizmus, a Franciaország által
kidolgozott és követett minta nagyjában-egészében
ugyanebben az irányban, bár sokkal kacskaringósabb és
bonyolultabb úton haladt. Vesztfália után Spanyolország
már nem számított többé, és 1815-ig Franciaország
alakította a római ortodoxiát. A francia egyház nem volt
egyszerű eset. A spanyolországitól eltérően nem esett át
egy reformáció előtti megújuláson, azonkívül pedig nem
pápista volt, hanem gallikán. Konkordátummal tett szert
arra a függetlenségre, amit Anglia és VIII. Henrik
egyoldalúan ragadott és szerzett meg. A franciaországi
reformmozgalmat ezért soha nem támogatta, erősítette a
nacionalizmus és az idegengyűlölet, s ez volt a fő oka annak
is, hogy nem sikerült elhatalmasodniuk. A konfliktus a 17.
században, a francia egyházon belül zajlott le; a puritán
janzenisták alkották az erkölcsi és hitelvi reformok pártját, a
jezsuiták és a korona a hagyományos, katolikus
tekintélyelvet, s a teljesen világi „harmadik erő” képviselte
az ész, a tudás szempontjait.
A janzenizmust valamivel részletesebben is meg kell
vizsgálnunk, mert a 16. századi protestantizmusnál jobban
szemlélteti, hogy a reform sokkal inkább volt evangéliumi
jelenség, semmint valamiféle progresszív kezdeményezés,
és arra is magyarázatot ad, hogy a kereszténység és a
tudomány közötti, locke-i szintézisnek miért kellett hosszú
távon mindenképpen elbuknia. Cornelius Jansen, Ypern
püspöke voltaképpen katolikus lutheránus volt,
gondolkodásának fejlődésében Pál Rómaiakhoz írt levelétől
haladt Ágostonon keresztül a hit általi megigazulás és a



predesztináció tana felé. Augustinus című, 1640-ben kiadott
művét a Sorbonne ortodox teológusai kiátkozták, s a szűnni
nem akaró pápai neheztelés 1713-ban, az Unigenitus című,
hírhedt bullában kulminált. A janzenizmus azonban tényező,
sőt bizonyos értelemben a francia kereszténység egyetlen
meghatározó ereje maradt. Számtalan előnnyel és komoly
szellemi tőkével bírt. Gallikán, pápaellenes, és az angliai
puritanizmushoz hasonlóan antimonarchista elveket vallott,
és kapcsolódott a parlement alkotmánypárti jogászaihoz.
Buzgó lelkesedés jellemezte. Központja a Párizshoz közeli
Port-Royal zárda volt, s kapcsolatban állt olyan zord
kezdeményezésekkel is, mint például a trappista
szerzeteseké. Mindenekelőtt azonban szembeszegült a
jezsuiták azon törekvésével, hogy a kereszténységet az
egyházjog segítségével puszta udvari és államvallássá
tegyék. Mindezek következtében komoly népszerűségre tett
szert, és még az olyan hatalmas uralkodók, mint az
öregségére egyre ellenségesebbé váló XIV. Lajos, sem
voltak képesek megnyirbálni befolyását. Ugyanakkor
azonban nem a tömegek, hanem az elit vallása volt; s
vonzereje nem széles, hanem rendkívül mély – ugyanúgy az
igen képzett és intelligens embereket kerítette bűvkörébe,
mint egykor a manicheusok. Az Ágostonnal való kapcsolat
egyébként nem volt véletlen. A janzenisták voltak a
felvilágosodás előtti kor manicheusai, a pesszimizmus
modern filozófiáinak előhírnökei.
Maga Jansen az emberi létet jóvátehetetlen tragédiának
tekintette:
Az emberi nem születésének pillanatától fogva viseli kárhozatának jármát,
és élete – ha életnek nevezhető egyáltalán – maradéktalanul rossz. Vajon nem a
tudatlanság rettenetes állapotában élünk-e? Vajon a gyermek már anyjának
méhében nem áthatolhatatlan sötétségben fekszik-e?... Már eleve a bűn
állapotában, az erényre képtelenül, sötétségbe burkolva és abban eltemetve él,



s lehetetlen számára, hogy kiemelkedjen dermedtségéből, amelynek nincs is
tudatában. Hónapokig, évekig tart ez a kábulat. Ebből a sötétségből származnak
az emberélet tévelygései... Miféle vonzalom a hiábavalóságokhoz és
gonoszságokhoz, micsoda emésztő gondok, szorongások, szenvedések,
félelmek, ártalmas gyönyörök, viták, küzdelmek, háborúk, küszködés, düh,
ellenségeskedés, hazugság, hízelkedés, gyötrelem, tolvajság, rablás, galádság,
gőg, nagyravágyás, irigység, gyilkosság, apagyilkosság, kegyetlenség,
szadizmus, erkölcstelenség, bujaság, hetvenkedés, arcátlanság, tisztátalanság,
paráználkodás, házasságtörés, vérfertőzés; mindkét nem természet szerinti
voltának meggyalázása – ami oly szégyenletes, hogy meg sem nevezhetem;
mennyi szentségtörés, istenkáromlás, esküszegés, ártatlanok sanyargatása,
rágalom, csalás, szélhámosság, hamis tanúságtétel, törvénnyel való visszaélés,
erőszak és csip-csup tolvajkodás... Ki beszélhetné el, mely súlyos járom nyomja
Ádám gyermekeinek vállait?
A nagy feladat Blaise Pascalnak jutott, aki Jansen
feneketlen és baljós pesszimizmusában különös
gyönyörűséget talált. 1623-ban született Auvergne-ben, egy
matematikus és állami adószedő fiaként. A Pascalok mind
ádáz, erőszakos, kötözködő, pökhendi, izgága és
rettenetesen okos emberek voltak. Blaise huszonkét
esztendős korában megalkotott egy működő számológépet,
kísérleteket végzett a vákuummal és a légköri nyomással
kapcsolatban, s valószínűség-elméletének kidolgozására a
szerencsejátékot használta fel. Locke kortársa volt, de
elutasította a Royal Societyéhez hasonló vallásszemléletet.
Hogy miért? Elsősorban azért, mert míg Locke Angliájában
nemhogy ósdinak, de veszedelmesnek és antiszociálisnak is
számított, Pascal Franciaországában épp csak kezdett
divatba jönni a katolikusok között a zelótaság. Esete jól
példázza, hogy még a legnagyobb szellemek is
életkörülményeik foglyai. Nagyszerű vitaíró volt, világos,
alapos, éles és irgalmatlanul szarkasztikus. A szervezett
vallás lerombolásában Voltaire-rel vetekedhetett volna, ha
egy évszázaddal később születik. A vallási „változás”,
amelyen átesett, az előző angol nemzedékben olyan
figurákra hatott, mint Milton vagy Cromwell. 1645-ben egy



alkalommal épp az Újszövetséget olvasta, amikor hirtelen
különös érzelmi vihart tapasztalt, s ez megismétlődött,
amikor két évvel később könnymirigygyulladásban haldokló
kicsi keresztlányát egy különc ereklyegyűjtő úgy próbálta
gyógyítani, hogy testét egy állítólag egyenesen Krisztus
koszorújából származó tövissel érintette meg. Pascal, aki
rendelkezett egy sikeres bulvárzsurnaliszta képességeivel, a
nővérének is otthont adó janzenista Port-Royal
propagandistája lett, s a racionalista gúny fegyverét az
abban az időben a Sorbonne-t uraló tomisták
szószátyárságának és értelmetlen mellébeszélésének s a
jezsuiták és kazuisztikájuk immoralitásának
kipellengérezésére használta fel. A titokban és álnév alatt
kinyomtatott Les Provinciales mindegyike tízezer
példányban kelt el, s milliónál is jóval több olvasójuk volt.
Bossuet, az ortodox gallikán udvari hitszónok azt mondta
róluk: bárcsak ő írta volna őket, minden más könyvnél
szívesebben mondaná őket a magáéinak.
Ám Pascal az ész védelmében nem alkalmazott
racionalista technikákat – épp ellenkezőleg. Amit igazán
utált a jezsuitákban, az az ő értelmezése szerinti
vallástalanságuk volt, és mindjobban haragudott arra a
rendszerre, amely megpróbálta összebékíteni a
katolicizmust és XIV. Lajos gyűlölt udvarát – az ő szemében
ez nem volt más, mint e világi anyagiasság és a hit
maskarájában parédézó ateizmus. (Élete utolsó éveiben
meggyőződésévé vált, hogy a pápa téved és az eretnekség
állapotában él, de véleményét nemigen hangoztatta, mintha
belefáradt volna a vitákba.) Azt akarta, hogy a
kereszténység őrizze meg eredeti jellegét: legyen szigorú,
zord, és a megbotránkoztatásig menően vesse meg és
utasítsa el a világi dolgokat. Röviden: Tertullianushoz
hasonlóan eljutott arra az álláspontra, hogy a keresztény hit



meghaladja, sőt tagadja az észt, s a keresztények
örvendeznek e megfoghatatlanság felett. René Descartes, a
régi „harmadik erő” hiteles és tekintélyes – noha későn
megtért – tagja úgy gondolta, hogy az igazság az óvatos,
körültekintő kételkedés és a világos következtetés
kettősének segítségével megragadható. Pascal arra kívánt
rámutatni, hogy a józan okoskodás nem emberfeletti,
hanem emberi jellegű, s megvannak a maga torzulásai és
korlátai. A kartezianizmus az egyház külső, a kazuisztika a
belső ellensége, rombolója volt.
Pascal igen erőteljes és hatékony érvelése minden kor
és minden társadalom emberére bizonyos vonzerőt
gyakorol, ám Pascal nem törekedett arra, hogy egységes
filozófiai rendszert alkosson. Amit maga után hagyott, az
egy sokféle írást tartalmazó, mintegy ötszáz oldalas
iratköteg, amely hosszas hányattatás után a Bibliothèque
Nationale MS 9.202 jelzésű tétele lett. Válogatott gondolatai
– Pensées – már az 1670-es évek elején megjelentek, s ezt
követte több, különböző személyek által szerkesztett
válogatás. Az eredeti kézirat reménytelenül
összekeveredett, s ez is fokozza Pascal megértésének
nehézségeit. Nem mindig világos például, hogy saját vagy
ellenfelei érveit ismerteti-e. A legkorábbi szerkesztők inkább
csak sűrűbbé tették a homályt, és jóvátehetetlenül
átrendezték a kéziratot. Pascal minden kiadása tehát – a
legújabbak kivételével – félrevezető, eltorzított formában
ismerteti gondolatait, s a francia irodalom legkiemelkedőbb
alakjai – Bossuet, Fénelon, Voltaire, Rousseau,
Chateaubriand, Valéry stb. – gyakran félreértelmezésekből
indulnak ki, ezzel is fokozva a zűrzavart. Ma már tudjuk
például, hogy Pascal eredetileg egy ijedt ateista szájába
adta állítólagos megjegyzését: „megrémít e végtelen űr
örök némasága...” Az életmű fennmaradt corpusában még



sok hasonló s épp ily végzetes értelmű kelepce és tévedés
lapul. Nagy hatású gondolatai közül tehát soknak semmi
köze vagy éppen fordítva van köze a későbbi
értelmezésekhez, s a modern világ egyik leginkább
meghatározó könyve hitelesnek csak részben tekinthető.
Ennek pedig igen nagy történelmi jelentősége van.
Pascal végső soron egyfajta világi szerzetessé vált, és
kétségkívül arra törekedett, hogy a test börtönéből
felszabadítsa szellemét. Zöldségeken élt, csak vizet ivott,
szobáját maga takarította, maga vitte tányérjait a
konyhába, és általában úgy élt, mint a szegények; a
meditáció állapotának elérésére és fenntartására pedig
szöges derékövet viselt a ruhája alatt. Ugyanakkor nem volt
sem tudatlan, sem konzervatív. Rettenetes, krónikus reuma
gyötörte, s azt állította, hogy ennek különös megérzések,
megvilágosodások köszönhetők. Megszállottan
foglalkoztatták Isten tulajdonságai és az emberekhez való
viszonya, és azonnal felismerte, hogy a szenvedés éppoly
sok problémát vet fel a ráció, mint amennyit a vallás
területén. Úgy gondolta, hogy „a betegség integráns része a
szentéletűség mechanizmusának”. A kereszténység
boldogtalanság, szegénység és betegség nélkül széthullana,
mert lényege és természete szerint éppen ezekre adott
válaszként létezik. A józan ész sem áraszt annyi
világosságot, mint hiszi. „Ne érjen hát többé szemrehányás
a homályos fogalmazás miatt, hisz célja és értelme van,
hanem inkább ismerjük fel a vallás igazságát a
homályosságban, a csekélyke belátásban, amivel
rendelkezünk, és iránta való közönyösségünkben.” Az
emberi szenvedés és tudatlanság tehát megmásíthatatlan
tény:



Az ember nyomorúságát és vakságát s a természetében rejlő dermesztő
ellentmondásokat szemlélve, s látva, hogy az egész világmindenség néma, az
ember világosság nélkül magára hagyatva, elveszetten teng az univerzumnak
ebben a zugában anélkül, hogy tudná, ki helyezte őt oda, s mi lesz vele a halála
után, mindezt látva megrémülök, mint az, akit álmában egy kopár és ijesztő
szigetre visznek, s felébredve nem tudja, hol van, és a szigetet semmilyen
módon nem hagyhatja el – és elcsodálkozom, hogyan lehetséges, hogy ilyen
rettenetes körülmények hatására nem zuhannak végső kétségbeesésbe az
emberek.
Pascal e helyzettel szembesülve úgy érvel, hogy a
kereszténység jobb választ kínál minderre, mint egy tisztán
az észre támaszkodó megoldás. Minden valószínűség szerint
ez volt a legjobb választás. Pascal nem volt az ész
ellensége, közönyösen viszonyult a kérdéshez. Isten létének
vagy a kereszténységnek valamely racionális bizonyítéka
semmiképpen sem lehet nagyobb ajándék, mint a hit. Az
ember racionalitásában valami baljós tendenciát látott arra,
hogy az irracionalitásba torkolljon, éppúgy, ahogy a
természetes emberi jóakaratot rontja meg az
ellenségeskedés. Az emberi élet nem szükségszerűen halad
a fény és a derű felé, az embernek kettős természete van, s
lényének valóságában egyformán van jelen az isteni
kegyelem és a bukás, a bűnbeesés. Konkrétabban: a
kereszténység létrejötte és fennmaradása önmagában is
kihívás volt a racionalizmussal szemben (ezt akár
Tertullianus vagy éppen Szent Pál is felvethette volna), és az
inspiráció ritka pillanataiban megérinthetünk egy olyan
valóságot, amely józan ésszel megközelíthetetlen, s amely
megnyilvánítja, hogy Krisztus ebben a világban még mindig
tevékenykedik. Így tehát: „Az értelem utolsó lépése az a
felismerés, hogy rajta túl még végtelenül sok dolog létezik.”
Vagy: „Semmi sem ésszerűbb, mint az ésszerűség
elutasítása.” S végül: „Az igazságot sokkal inkább a
szívünkkel, mint józan eszünkkel vesszük tudomásul.”



A középkori miszticizmust visszhangzó s ugyanakkor a
19. század romanticizmusát megelőlegező Pascal
szemlélete uralkodott a francia katolicizmuson belüli
ellenállás erői fölött, s ez megakadályozta a reform és az
értelmiség egyesülését, amely Angliában Locke
rendszerének megszületéséhez vezetett, és egyúttal
lehetővé tette, hogy a felvilágosodás nyugodtan és békésen
fejlődjön az intézményes keresztény egyház keretei között.
A folyamatos támadások hatására – 1730 után
Franciaországban az Unigenitus kezdetű pápai bulla
határozta meg a törvényt – a janzenizmus puszta politikai
párttá korcsosult, elveszítette szellemi hevületét, és 1789
ben már a vájt fülűek és széplelkek vallásaként bukkant
ismét elő. A katolicizmus tehát reformálatlan maradt, s a
„harmadik erő” – a felvilágosodás – úgy jött létre, mint a
deizmusnak és az ateizmusnak valamiféle, a
kereszténységen kívül s talán még vele szemben is
munkálkodó változata. Locke-nak az értelem mellett
felsorakoztatott érveit és a tapasztalati tudomány
módszereit szívesen és azonnal, ámde nem keresztény
összefüggésben alkalmazták. Montesquieu Esprit des Lois-ja
és Diderot Encyclopaediája lényegükben nem keresztény
alkotások, s mint ilyenek, teljességgel elképzelhetetlenek
Angliában (sőt még Skóciában is, ahol, noha nagyra
becsülték Hume-ot, művét úgy tekintették, mint
rendellenességet, aberrációt). A francia felvilágosodás volt a
4. század óta az első olyan európai szellemi mozgalom,
amely a keresztény hit keretein kívül jött létre.
Az eredmény az lett, hogy a jelenségek racionális
értelmezésében olyan mércét alkalmaztak, amelyet Locke
ügyesen elkerült, Pascal pedig egyenesen kijelentette, hogy
nem maradhat fenn. A francia racionalizmus a racionális
anglikanizmusnál is magabiztosabb volt, és még merészebb



célokat tűzött maga elé. A philosophes át- meg átkutatták a
múltat, hogy a kereszténységet minden gonosz
szülőanyjaként láttathassák – Raynal műve, az Histoire
philosophique et politique des établissements et du
commerce des Européens dans les deux Indes például azt
írta le, hogyan rombolja le a társadalmakat a
kereszténységgel való találkozás. Voltaire így írt Nagy
Frigyesnek: „Felséged hatalmas szolgálatot tenne az
emberiségnek, ha gyökerestül kiirtaná ezt a gyalázatos
babonaságot; persze nem a csőcselékre gondolok, amely
nem érdemli meg a megvilágosultságot, és méltán hordoz
minden igát, hanem a jó családból valókra, a tanultakra,
akik gondolkodni kívánnak.” Diderot és barátai etikának,
vallásnak tekintették a felvilágosodást: „Nem elegendő
többet tudni, mint a teológusok; meg kell mutatnunk nekik,
hogy jobbak vagyunk náluk, s hogy a filozófia derekabbá
teszi az embert, mint a segítő kegyelem.” Diderot számára
az ember önbeteljesítése egyfajta helyettesítő vezeklés volt,
az emberiség iránti szeretet pedig pótolta Isten imádatát
ennélfogva tehát tetteit és viselkedését nem Istennek,
hanem az utókornak kell elbírálnia. „A filozófus számára az
utókor az, ami a vallásos ember szemében a túlvilág.” Vagy:
„Ó, Utókor; te, az elnyomottak és boldogtalanok szentséges
támasza; te, aki igazságos vagy, te, aki
megvesztegethetetlen vagy, te, aki megjutalmazod az
igazakat és leleplezed a képmutatót; te vigasztaló eszmény
és bizonyosság, ne hagyj magamra!...”
Mindez persze csak annyit jelentett, hogy a bajt a
jövendőre sikerült hárítani. Locke azzal is érvelhetett volna,
hogy a mindennapok emberét nem érdekli az utókor ítélete,
noha meg lehetett volna győzni, hogy fogadjon el egy olyan
rendszert, amely a jutalmazás és büntetés rendszerén
alapul; Pascal azt kérdezhette volna: miért kellene



feltételeznie bárkinek is, hogy az eljövendő kor majd a mi
fogalmainknak megfelelően igazságos ítéleteket hoz.
Voltaire óvatosabb volt annál, hogy sem ilyen nyílt
pozícióban sáncolta volna el magát, s voltaképpen nagyon
nehéz meghatározni, hogy a hitet illetően milyen
álláspontra helyezkedett. Egyes kijelentései igen
határozottak és nyomatékosak: „Hiszek Istenben; nem a
misztikusok és teológusok istenében, hanem a természet
istenében, a nagy Geométerben, a Világegyetem
Építőmesterében, az Első Mozgatóban; aki változhatatlan,
túl van minden emberi tapasztalaton és örökkévaló.”
Voltaire igen magas kort ért meg, és egész életében
hallatlanul termékeny író volt, ám valódi meggyőződése
nem feltétlenül jelent meg bármiben is, amit valamely adott
alkalomból, adott összefüggésben vagy adott időben írt.
Meghökkentő tény, hogy Pascalnak és Voltaire-nek, Európa
Erazmus utáni két legbefolyásosabb gondolkodójának
legbelső gondolatai egészen más okokból titokban
maradtak. Voltaire deistának és teistának is tartotta magát,
és gyakorlatilag azonos értelműekként alkalmazta e két
kifejezést. Szüntelenül ellentmondásba került önmagával, és
soha nem mentegetőzött emiatt: „Egész Európában nincs
egyetlenegy ateista sem.” „Csak a fiatal és tapasztalatlan
igehirdetők, akik semmit sem tudnak még a világról,
állíthatják, hogy az ember nem lehet ateista.” Akárcsak
George Bernard Shaw, ő is nagy komédiás volt, és
nemegyszer hagyta, hogy a stílus vegye át az uralmat a
jelentés fölött. „Isten nem a nagy hadseregek pártján áll,
hanem azokén, akik jobban lőnek” – egy másik alkalommal
azonban: „Isten mindig a nagy hadseregek pártján áll.” (A
mondás egyébként még csak nem is eredeti.)
Ahol Voltaire a látszat szerint a leginkább őszinte volt,
mindig átcsúszott a kételkedés és a fenntartások mezejére.



A deizmusról kijelentette: „egy minden okkultságtól mentes,
felsőbb lény tiszta imádata”. A philosophes azok, akik úgy
vélik, hogy a világot Isten teremtette, de nem adnak a
szájába morális parancsolatokat. A deistának, aki elfogadja
Isten törvényeit, Voltaire véleménye szerint igaz, valódi
vallása van. E két kategórián túl pedig minden az ördögtől
való. Pascalt visszhangozva állította: „Ami igaz a
Pireneusoknak ezen az oldalán, az odaát hamis” – vagyis
hogy az etika viszonylagos dolog. (Akárcsak a többi 18.
századi ember, úgy gondolta, hogy az erkölcsök – sok más
dologgal együtt – a földrajzi helyzettől függenek.) Minél
őszintébb (legalábbis a látszat szerint), annál inkább
Istenhez vagy egy nyugodt és tiszteletteljes
agnoszticizmushoz jut közelebb. A Traité de metaphysique
ben olvasható: „Az a felvetés, hogy Isten létezik, támaszt
bizonyos nehézségeket, de az ellentétes vélemény
egyenesen abszurditás.” Vagy: „Mi ez a lény? Vajon a
végtelenségben létezik? Vajon szerepel-e jellegei között a
tér? Valamely helyen található, vagy egyidejűleg mindenütt,
vagy egyetlen helyen sem? Bár soha ne kellene ilyen
metafizikai finomságok fejtegetésébe bocsátkoznom! Rossz
célra használnám erőtlen elmém képességeit, ha
megpróbálnám teljes egészében felfogni a lényt, aki
számomra – az ő természete és az én természetem szerint
is – felfoghatatlan.” Egy bizonyos tekintetben azonban
világosan beszélt: „Isten léte az ember elméjének
képességeivel nem bizonyítható és nem tagadható” – s az e
téren legkomolyabb műve, az Essai sur les moeurs csak
egyetlenegyszer érinti a kérdést: „Azt hinni, hogy Isten
abszolúte nem létezik... rettenetes erkölcsi hiba lenne;
olyan hiba, amilyet egy jó kormányzat nem követhet el.”
Egy már 1770-ben kelt s csak a közelmúltban előkerült
levelében így ír: „Nem hiszem, hogy létezne e világon



polgármester vagy podestà, aki ha négyszáz, embernek
nevezett lovat kell irányítania, nem ismeri fel: szüksége van
istenre, hogy mint zablát és kantárt a szájukba tegye.”
Röviden: Voltaire mindig ügyelt rá, hogy hangsúlyozza
az istenség társadalmi szükségességét, s így sikerült a
felvilágosodás csapdáját elkerülnie. Ezenfelül pedig
túlságosan is jó történész volt ahhoz, hogysem azt higgye:
az emberiségnek megbízható vezércsillaga az ész – nem
volt szüksége Pascal intelmeire –, vagy hogy egy
gondolkodó számára helyes és értelmes magatartás az
optimizmus. Ami pedig igazán nagy emberré és a
kereszténység történetének jelentős alakjává teszi, az az,
hogy ebben és más tekintetben is szemben úszott a
felvilágosodás fő áramlataival. Úgy találta, hogy a Leibniz
Theodiceájának (1710) alapjául szolgáló fogalmak
nevezetesen hogy a világon minden a lehető
legnagyszerűbb, illetve hogy a keresztény embernek nincs
más teendője, mint hogy elfogadjon és engedelmeskedjen
hibásak; az első félrevezető, a második pedig erkölcsi
ellentmondást hordoz, és ellenszenves is. Elutasította
Alexander Pope véleményét:
A mindeneket irányító, egyetlen
hatalom kezében,
A születés s a halál órájában is...
Egyvalami bizonyos,
Hogy bármint is van, jól van úgy.
Értekezés az emberről, 1733
Úgy gondolta, hogy ez maga a Gondviselés
megkísértése, és megelégedésére szolgált a hír, hogy a
megkísértett Gondviselés végül is elrendelte az 1755-ös,
lisszaboni földrengést. Alig várt egy efféle katasztrófát, hogy



megtámadhassa a kor bevett – racionalista és keresztény
bölcsességét: „Kedves Uram, a természet igen kegyetlen. Az
ember szinte el se tudja képzelni, hogyan fordulhat elő,
hogy a lehetséges világok legjobbikában ilyen rettenetes
szerencsétlenségeket okoznak a mozgás törvényei... Azzal
vigasztalom magam, hogy legalább a tiszteletre méltó
inkvizítor atyák ugyanúgy szétlapultak, mint a többiek. Ez
talán megtanítja az embereket arra, hogy ne üldözzék és
háborgassák egymást, mert míg egypár szent csirkefogó
néhány megszállottat máglyára küld, a föld az egész
társaságot elnyeli.” Voltaire a földrengés kínálta alkalomból
– az eset a katasztrófa nagyságához mérten aránytalanul
nagy és heves érdeklődést váltott ki egész Európában – egy
didaktikus költeménnyel hozakodott elő, amely 1756-ban
tucatnyi kiadást ért meg:
Un jour tout sera bien, voilà notre
espérance,
Tout est bien aujourd’hui, voilà
ľillusion...12
A költemény azt a kihívást jelentette az európai
keresztény vagy szkeptikus – értelmiség számára, hogy a
természeti katasztrófák bekövetkezésére erkölcsi jellegű
magyarázatokat adjanak. Százszámra jelentek meg a
legkülönbözőbb vitairatok, értekezések és elméletek. A
keresztény teodicea meglepően erőtlennek és
határozatlannak mutatkozott. Nem volt jobb Rousseau sem,
aki megpróbálta az érzelmeket és a rációt elegyíteni; úgy
okoskodott, hogy a szerencsétlenségért az ember felelős,
hiszen a katasztrófának sokkal kevesebb áldozata lett volna,
ha nem hozunk létre természetellenesen nagy népsűrűségű,
zsúfolt városokat. A kérdésre az ifjú Immanuel Kant is



válaszolt. Ő már egy posztracionális és romantikus
megoldás felé haladt – a megérzés, belátás sokkal
fontosabb, mint a konkrét, tudományos ismeretek, s az
érzelmi tapasztalat messzebbre visz, mint a jelenségek
tanulmányozása révén fellelt igazság: „Szükségesnek
találtam hát a tudás tagadását, hogy a hitnek annál több
helye legyen.” A földrengés tanulsága tehát – érvelt Kant –,
hogy az ember a jelenségek világában a természet
törvényeinek van alávetve, de a szellem világában szabad;
a természetnek felette áll a szándékok és célok birodalma, s
a szellem magasabb rendű, mint az anyag.” A gondolkodás
és következtetés tehát Istenhez érkezik. Voltaire számára
mindez érdektelen, minthogy ő szándékosan nem tett fel
kérdést; a földrengés, noha rettenetes és
megmagyarázhatatlan, korántsem a legrosszabb, amitől
tartanunk kell: „Az ember nagyobb veszedelmet jelent
önmagára kis vakondtúrásában, mint amivel a természet
fenyegeti. Sokkal többen haltak meg a háborúkban, mint
ahányat elnyelt a föld.” A Candide a lehetséges világok
legjobbika típusú optimizmust ütődött fatalizmusként, „egy
megnyugtató névvel ellátott, kegyetlen filozófiaként”
ábrázolja. Az egyetlen megoldás: „gondozzuk
kezecskéinket”, vagyis szembeszállni a gonosszal,
eltakarítani azt, s nemcsak eszünket, hanem minden
képességünket és adottságunkat felhasználni arra, hogy
megjobbítsuk a társadalmat, és csökkentsük az emberi
szenvedést. Íme egy deista teodicea. Voltaire 1761-ben
kipukkasztotta az általános optimizmust (vagyis egyfajta
önelégültséget), a 18. század legjellemzőbb bűnét, amikor
rámutatott, hogy virágzik az irracionalizmus, még az
ortodox kereszténység erőtlennek és elpuhultnak vélt
világában is. A Callas-ügybe való beavatkozása a kor
tevékeny lelkiismeretévé tette, az igazság és a józanság



prófétájává, s nem absztrakt, hanem konkrét és személyes
értelemben, egy, a törvény örve alatt meggyilkolt s
nyilvánvalóan a papság és politikai-társadalmi
szövetségesei áldozatává vált hugenotta védelmezőjeként.
Voltaire nem azért gyűlölte Pascalt, mert utóbbi tisztában
volt az értelem korlátaival, hanem azért, ahogyan
felhasználták a még mindig rettenetes kegyetlenségekre
képes kereszténység védelmezésére. 1766-ban újabb
kitörés következett, amikor az ifjú Chevalier de la Barre
Abbeville-ben elmulasztotta levenni a kalapját egy elhaladó
kapucinus körmenet előtt. (Esett.) Perbe fogták, és
szentséggyalázásért „közönséges és rendkívüli” kínzásra,
kezének levágására, nyelvének fogó által való kitépésére és
elevenen való megégetésre ítélték. Ez az iszonyatos eset
egész hátralévő életében kísértette Voltaire-t, és
ténylegesen emlékezetébe idézte az értelmiségnek, hogy a
katolikus Európa a józan ész és értelem látszólagos diadala
ellenére alapjaiban változatlan maradt.
Vajon reformálható volt-e az egyház? Vagy nem volt
más lehetőség, mint elpusztítani? A pápaság számára a
vesztfáliai béke katasztrófa volt. Az ezutáni időben már nem
kérték ki a véleményét a nemzetközi konfliktusok felől, és
nem igényelték, hogy képviseltesse magát a nagy európai
béketárgyalásokon. A katolikus nemzeti egyházak
gyakorlatilag függetlenekké váltak. Pápapárti – ultramontán,
ha mégoly ellentmondásos is ez a kifejezés – csak Itália
maradt. Az volt az általános álláspont, hogy hitelvi
kérdésekben csak a zsinatok csalhatatlanok, ekképpen tehát
felette állnak a pápának is; a hatalom minden országban a
püspöki szinódusokra szállt, az egyház azonban túlságosan
is kába és tehetetlen volt ahhoz, hogy próbára tegye az
elméletet. A pápák jelentéktelen figurák voltak, az egyetlen
kivétel az óvatosan haladó gondolkodású XIV. Benedek



(1740–1758): „Jobban szeretném, ha elülnének a Vatikán
viharai. Krisztus bizonyosan nem átkozódna... Ügyeljünk,
hogy ne tévesszük össze a hitbuzgalmat a szenvedéllyel,
mert ez a tévedés a hitre nézve a legnagyobb veszedelem.”
Ez voltaire-iánus álláspont. A pápaság azonban – akár
progresszív, akár konzervatív – minden jel szerint a
pusztulás vagy a teljes tehetetlenség felé haladt. Már arra
sem volt képes, hogy védelmet nyújtson legelszántabb
harcosainak. 1759-ben kiutasították Portugáliából a
jezsuitákat, akiket (jogosan vagy alaptalanul) a
legkülönbözőbb bűnökkel vádoltak az összeesküvés
szervezésétől a gyarmatokon elkövetett csalásokig. 1764
ben királyi rendelet száműzte a rendet Franciaországból, s
három évvel később betiltották Spanyolországban és annak
külbirtokain is. Az európai hatalmak 1773-ban arra
kényszerítették XIV. Kelement, hogy oszlassa fel a rendet,
amit ő a Dominus ac redemptor néven ismert bullában meg
is cselekedett. A jezsuiták csak igen kevés helyen
tevékenykedhettek tovább, például a lutheránus
Poroszországban, ahol Nagy Frigyes hasznosnak találta őket,
amennyiben kiképezték a leendő tisztviselőket és
hivatalnokokat. Az 1770-es években a pápa helyzete az
ellenreformáció Németországában is tarthatatlanná vált,
mert elszakadt a németek és Róma közötti számtalan
kötelék, s mert a császár ragaszkodott hozzá, hogy a pápai
bullákat maga engedélyezze megjelenésük előtt. 1781-ben
II. József császár türelmi rendelete Ausztriában véget vetett
a vallási üldözésnek. A szakadár vallások hívei zárt körben
istentiszteleteket tarthattak; a lutheránusok, kálvinisták és
görög ortodox vallásúak még templomokat is építhettek
(noha csak torony nélkülieket); bármely vallás követői
lehettek jogászok vagy orvosok, és közhivatalokat is
vállalhattak; az oktatás világi lett – és kötelező, a cenzúra



pedig eltöröltetett. Az állam minden pápai tiltakozás
ellenére nekilátott, hogy a mechanikus kereszténységet
alaposan kiporolja. A papnevelést állami felügyelet alá
vonták, hétszáz rendházat bezártak, csak a köz számára
hasznos tevékenységet folytató rendek maradhattak fenn,
és 38 000 szerzetest eresztettek szélnek; kemény császári
támadás érte a zarándoklatokat, a búcsút, a védőszentek
ünnepeit és a mindenfajta babonaságokat. A Toszkán
Nagyhercegségben II. József fivére, Lipót hasonló
intézkedéseket foganatosított, amikor megadóztatta a
papság bevételeit, betiltotta a Rómába irányuló
pénzküldeményeket, bezáratta a kolostorokat, világi
irányítás alá helyezte a kórházakat, s véget vetett az
inkvizíció működésének, a pápai provizorok
tevékenységének és a szerzetesrendek kúria általi
ellenőrzésének. Hasonló kezdeményezések születtek
gyakorlatilag egész Európában, a protestáns és a görög
ortodox országokban ugyanúgy, mint a katolikus
területeken. A reform szinte kivétel nélkül minden esetben
fölülről indult, s megvalósítását a despotikus vagy
oligarchikus hatalom erőltette, amely azzal hízelgett
magának, hogy összhangban van a felvilágosodással.
Gyakran felszínes volt, hatástalan vagy érdektelen, és
sokszor – egészen tévesen – úgy tekintették, mint a ráció,
az értelem végső diadalának kezdetét.
Különös, de a változások Franciaországban, az európai
felvilágosodás centrumában voltak a legkevésbé feltűnőek.
Akárcsak Britannia – noha egészen más okokból – a francia
államegyház is elkerülte a felülről érkező, reformáló
vizitációkat. Amit Horace Walpole Angliáról mondott, az a
fortiori érvényes volt Franciaországra is: kimerültek a
kereszténység létmodelljei. A jezsuiták és janzenisták
évszázados harca nem hagyott maga után mást, csak a



közönyt. A felvilágosodás beszivárgott az egyházba is,
elsősorban a felsőpapság tagjai közé. Az energikusabb,
tettre készebb püspökök út- és csatornaépítéssel
foglalkoztak, a szellemi ambícióktól fűtöttek pedig
filozófusként jeleskedtek. Elterjedtek a deizmus különböző
formái. A szókimondó XV. Lajos megtagadta Lomenie de
Brienne bíboros párizsi kinevezését: „Nem, Párizs érsekének
legalábbis hinnie kell Istenben.” Chamfort csúfondárosan
jegyezte meg: „Egy érseki helynök megkockáztathat egy
mosolyt, ha támadják a vallást; egy püspök nyíltan
kacaghat, egy bíboros pedig megengedheti magának, hogy
szívből helyeseljen.” Az egyház a legtöbb tekintetben
ugyanaz a szervezet volt, mint a 16. század elején.
Hatalmas volt (vagy 30 000 papi személlyel), hihetetlenül
gazdag (különösen északon), Picardiában a földek harminc
százalékát birtokolta, Cambrésis-ben pedig több mint
hatvanat. A bevételek közötti különbségek azonban,
amelyek Angliában is meglehetősen kedvezőtlenek voltak,
Franciaországban az angliainak a tízszeresét is elérték; egy
pap törvény által megszabott minimális 300 livre évi
jövedelméhez képest a vezető püspökök évente akár 400
000 livre jövedelmet is a magukénak mondhattak, s ez az
arány kb. 1300-szoros. Ezenfelül gyakorlatilag minden
püspök nemes volt, s a legtöbbjük nem is püspökségében
élt.
Helyi szinten tekintve az egyház a tétlenség és a
szorgalom különleges keveréke volt. Az 1789-ben 34 000
lakosú Angers-ben például hetvenkét kanonok élt, több mint
negyven plébániai lelkész, s ezenfelül a katedrálisban, az
egyházközségeknél és a társaskáptalani templomokban igen
nagyszámú egyházi élősködő – legtöbbjük szintén papi
személy, továbbá száz szerzetes és több mint háromszáz
apáca is. A városka minden hatvanadik polgára pap volt, ha



nem számítjuk a tonzúrás segédlelkészeket és a
szemináriumban tanuló növendékeket. Számtalan és
számtalanféle egyházi intézmény létezett, a legtöbbjük a
nap és az éjszaka minden órájában megkondította a
harangot, aminek következtében a főtérre néző házakat
„szinte lakhatatlanoknak” tartották. Néhány pap – akárcsak
Angliában – művelt, tanult ember volt, s ezek belekóstoltak
a régiségekkel való helyi kereskedelembe. Akadtak modern
gondolkodásúak is. A saint-aubini Benedek-rendiek
felállították Voltaire és Rousseau gipsz mellszobrait, s egy
helyi ortodox teológus, az Egyházmegyei kézikönyv
szerzője, Cotelle de la Brandiniere az Angers-i Akadémián
tartott szűzbeszédét – az ő tudtával és beleegyezésével
Voltaire-nek szentelte. A szokások és az atmoszféra
mindennek ellenére jószerivel középkorinak voltak
nevezhetők. A székesegyházban heti két alkalommal
közszemlére tették az ereklyéket, s a vízkereszt utáni
második vasárnapon egy állítólag a kánai menyegzőn
használt kőedényből osztották a bort. Szinte mindennap
tartottak körmeneteket, a hitetlenek veszedelmére és
megalázására, ilyenkor kivitték a templomból az ereklyéket
is: az Igaz Kereszt egy darabját, Szent Loup fejét, Szent
Serene és Godebert csontjait, Szent Julián karját, a Szent
Szűz hajának egy fürtjét és köntösének egy foszlányát,
Szent Móric vérét és Szent Decent fogát – valamint tizenkét
hordozható viasz életképet, amelyek mindegyikében vagy
tizenöt életnagyságú figura szerepelt. Amikor a
székesegyházban 1757-ben feltártak egy középkori sírt, híre
futott, hogy egy új szent testét találták meg, s a felbuzdult
emberek darabokra szaggatták a maradványokat, hogy
legalább egy csontdarabkára vagy rongyfoszlányra szert
tegyenek.



Angers rendházai sajnálatos, ha nem is botrányos
látványt nyújtottak. Arról nincsenek adatok, hogy apácák
bujálkodtak volna, de a Benedek-rendi apácáknak (ezek
voltak a leggazdagabbak) megengedték, hogy kijárjanak, s
kíséret és fátyol nélkül mutatkozzanak hintóikban az
utcákon. E kivételezettek – és más, jómódú intézmények
kedvezményezettjei – szinte mindig férjezetlen
nemeshölgyek voltak; hivatalosan is elismerték, hogy ezen
intézmények voltaképpeni célja, hogy „az illendő és
tiszteletre méltó visszavonulás lehetőségét biztosítsák a
nemzet azon számos tagjainak, akik túlságosan is magas
származásúak ahhoz, hogy olyan feladatok végzéséig
alacsonyodjanak, amilyenekre őket a jövedelem hiánya
kényszerítené” (1770). Többnyire a kiváltságos rétegekből
kerültek ki a szerzetesek is. Saint-Aubin „legjobb”
rendházának évi 50 000 livre jövedelme volt, ebből 11 000
et vittek el az adók, valamint a fenntartási és egyéb
költségek, 20 000 a másutt élő, nemes apátnak jutott, a
maradékon pedig megosztozott a tizenöt szerzetes. Úri
életet éltek, lovakat és hintókat tartottak, évi százhúsz livre
zsebpénzük volt, egyhavi szabadságuk; vasárnaponként
pedig kártyacsatákat vívtak vagy hangversenyt hallgattak. A
rend előírásos öltözékét elhagyták, helyette selyemruhát
viseltek és kényelmes lábbelit. Igaz: „vörös” húst nem
fogyasztottak (ilyesmi csakis az úgynevezett
„gyengélkedőasztalon” szerepelt; itt étkezett a rendfőnök),
de ők kapták a legjobb minőségű sózott és friss halat,
nyúlhúst, kacsát, vadrucát, szalonkát – stb. Nem egy apáti
rangot in commendam csekély javadalmakkal – vagy igen jó
kapcsolatokkal – rendelkező püspökök birtokoltak. Angers
ben négy Benedek-rendi kolostor évi több mint 200 000 livre
bevételből négy magas rangú egyházi méltóságot látott el
pótlólagos jövedelemmel, és ötvennél is kevesebb



szerzetesnek nyújtott gondtalan életet; a Saint-Nicholas
apátja, aki folyamatosan Versailles-ban élt, az apátság 25
000 livre bevételének kétharmadát zsebelte be. Az
ágostonos kanonokok se voltak jobbak. A tagjaikat a köznép
soraiból toborzó kapucinusok valóban szegények voltak, de
a többiek nagyon is kellemes és kényelmes életet éltek. Egy
korabeli megfigyelő észrevétele szerint: „Asztalaikat több
kávéscsésze, teázókészlet, burnótosszelence és mindenféle
egyéb holmi borítja, mint ahány teológiai könyv.” A
ferencesek ezüsttányérokból ettek, és százhatvan lenvászon
takarójuk volt; a domonkosoknak saját bútoraik, ruhapénzük
és mindenféle magántulajdonuk; étrendjükön pedig kappan,
fogoly, nyúl és disznóláb szerepelt.
A haladó gondolkodású emberek egyetértettek abban,
hogy a reformok már nagyon is régóta szükségesek, de a
teljes összeomlást nem látta előre senki sem. Az egyházon
belül létezett egy alapvető megosztottság az igen jó anyagi
helyzetű, dologtalan és a legtöbb esetben arisztokrata
származású székesegyházi káptalanok és szerzetesek és a
plebejus származású, szegény egyházközségi papság
között. A philosophes úgy vélekedtek, hogy utóbbiak derék
és igen szorgalmas emberek. A reformkövetelés az ő
köreikben volt a leghangosabb. A szerzetesekből
mindenkinek elege volt. Tervek keringtek, még mielőtt
1789-ben összeült volna a rendi gyűlés, s az 1790-es
rendeletet, amely a tanító és jótékony alapítások kivételével
feloszlatta a szerzetesrendeket, gyakorlatilag minden
tiltakozás és ellenállás nélkül lehetett végrehajtani. A
plébánosokat valódi reformista erőnek tekintették, valaki így
fogalmazott: „Azok voltak a francia egyház számára, ami a
nemzetnek a polgárság.” E nyomásnak engedve Necker
1788-ban a plébánosok javára s a székesegyházi káptalanok
és szerzetesek hátrányára változtatta meg a választási



szabályokat, s így a 296 egyházi küldött közül 208 volt
plébános. A rendi gyűlés által Versailles-be hozott, írásba
foglalt panaszfüzetek vizsgálatából kiderül, hogy maga a
katolicizmus nem volt népszerűtlen. Az volt az általánosan
elterjedt vélemény, hogy államegyházként továbbra is fenn
kell maradnia, s ellátnia elsősorban az oktatás és az állami
szertartások feladatait. Eredetileg még a nemzetgyűlés sem
volt katolicizmusellenes; tagjai közt csupán három
janzenista és tizenöt protestáns akadt. Inkább – és
elsősorban – volt gallikán, s az egyházat a társadalom
morális gépezetének elengedhetetlenül szükséges részének
tekintette – hisz máskülönben mi tartaná vissza a szolgákat
attól, hogy ellopkodják a kanalakat? 1788 novemberében
XVI. Lajos megbeszélte reformpárti miniszterével,
Malesherbes-bel a közelgő válság lehetséges fejleményeit
és az angol polgárháború jelentőségét. Malesherbes
megjegyezte: „Szerencsére legalább vallási viták
nincsenek.” A király egyetértett: „Ľatrocité ne sera pas la
même.” (A kegyetlenség nem lesz ugyanaz.)
Ami történt, az voltaképpen annak keveréke, amit Anglia
az 1530-as és az 1640-es években megtapasztalt: olyan
forradalom, amely nemcsak a korona és a vagyonos
osztályok ellen irányult, hanem a papság egésze és maga a
kereszténység ellen is. Megszületett a modern, világi állam
gondolata, és a kereszténységnek mint nemzetek feletti
egységnek az egyházszakadás által már amúgy is
megtépázott fogalma szertefoszlott. A folyamat a
felvilágosodásban gyökerezett, amely – mint láttuk
Franciaországban sokkal inkább a keresztény
berendezkedésen kívül, semmint annak keretei között jött
létre, s benne az ész és a vallás (Angliától eltérően) nem
együtt haladt, hanem távolodott egymástól. Ám ha erősek
voltak is a felvilágosodásba kapaszkodó gyökerek, az



antiklerikalizmus és az ateizmus felvirágzása – a történelem
egyik különös kacskaringójaként – bizonyos mértékig
véletlenszerű volt. Az eredmény a „józan ész” és a „vallás”
konfliktusa lett, s ez leleplezte mindkettő korlátait, és
számos kérdést vetett fel, amelyek részben még ma is
megválaszolatlanok.
Hogyan történt mindez? Az 1789-es népképviseleti
előterjesztések – cahiers – nem árultak el általános igényt
az egyház alapvető megváltozása iránt; ötven közül
mindössze egy kívánta a szerzetesi fogadalom
megszüntetését. A Nemzetgyűlést azonban két dolog is
félrevezette. Az egyik a korábban betiltott darabokat
például M.-J. Chénier IX. Károly-át (amelynek egyik
jelenetében egy bíboros megáldotta Szent Bertalan
éjszakájának tőreit) – játszó párizsi antiklerikális színház
népszerűsége volt; a másik pedig a könnyedség, amellyel
keresztülvihette az első egyházreformokat. Az egyházi
javadalmak szentszéki adójának 1789-es megvonása
nyomán a pápa nem tiltakozott, noha ez a gesztus
nyilvánvalóan felrúgta a konkordátumot. Châtelet
hercegének kívánságára eltörölték a tizedet (a herceg
mérges volt, mert Chartres püspöke meg akarta szüntetni a
vadászati jogokat). Az egyházi birtokok kisajátítására és
eladására vonatkozó javaslatot gyakorlatilag senki sem
ellenezte. A püspökök azt mondták a pápának:
„Némaságunkkal azt nyilvánítottuk ki, hogy mi személy
szerint közömbösek vagyunk azon világi javak iránt,
amelyek birtoklása a fejünkre gyűlöletet és irigységet
hozott.” A földeket igen magas áron értékesítették;
többnyire tekintélyes személyek vásárolták meg őket,
köztük a király is – mint gondolható. A Nemzetgyűlés úgy
vélte, hogy az eladások révén sokaknak támad majd
érdekeltségük az új rendszerben, és azt javasolták, hogy



adjanak a papságnak polgári státust, ami egyebek mellett
tisztába tenné jövedelmeiket is.
A küldöttek itt súlyosan elszámították magukat. Az
egyházközségek papjai legjobban az egyházon belüli
demokráciát, egyfajta egyházmegyei zsinati rendszert
óhajtottak, ehelyett pedig kaptak egy olyan
berendezkedést, amely az egyházközségi és egyházmegyei
korlátokat az újakkal, a polgáriakkal cserélte fel, elsöpörte a
székesegyházi káptalanokat, testületeket és a lelkipásztori
tevékenységtől független jövedelmeket, és elrendelte, hogy
a püspököket a megyék képviselői, a plébánosokat pedig a
kerületek választói jelöljék ki. Ez volt a presbiterianizmus,
visszatérés ahhoz, amiről széltében úgy tartották, hogy az
apostolok korának gyakorlata volt. Az új rendszert aligha
kívánhatta akár egyetlenegy pap is. A legtöbben
ellenszegültek, néhányan igen határozottan is, a püspökök
és a felsőpapság pedig gyűlölték az előállt új helyzetet. A
pápa is gyakorlatilag rákényszerült a szembenállásra,
minthogy a forradalom által megválasztatott püspököknek
hitnyilatkozatot kellett írniuk neki. Az volt a feltételezés,
hogy VI. Pius pápát zsarolással kényszerítették
engedékenységre, Avignonban (ahol a helyi lakosság
fellázadt a pápai uralom ellen) fekvő birtokait használva
alkualapul. Igazság szerint az történt, hogy levelet írt a
királynak, amelyben kijelentette, hogy az alkotmány
egyházellenes, a király pedig botorul addig kotlott a levélen,
míg a Nemzetgyűlés már túlságosan elfoglalt volt ahhoz,
hogy javítson a helyzeten. A másik nagy balfogás az volt,
hogy nem kérték ki a papság véleményét az alkotmány
felvázolása előtt, és nem próbálták meggyőzni őket annak
helyességéről azután. Ehelyett egyszerűen azt várták el
tőlük, hogy esküdjenek fel rá, vagy fogadják el
elbocsátásukat. A százhatvan püspök közül mindössze heten



voltak, akik elfogadták; az egyházközségek papjait illetően a
számadatok hiányosak és némiképp zavarosak is, de
általában úgy állt a dolog, hogy a központi területeken, Île
de-France-ban és délkeleten elfogadták, Flandriában, Artois
ban, Elzászban és Bretagne-ban pedig elutasították az új
alkotmányt. A fel nem esküvő területek ma Franciaország
legbuzgóbban katolikus vidékei. A megosztottság a jelek
szerint tehát már 1791-ben is létezett, s az eskü csak
megerősítette és felszínre hozta. A katasztrófát még így is el
lehetett volna hárítani. Talleyrand püspök – a hetek egyike
annak rendje és módja szerint felszentelt nyolcvan
„alkotmányos” püspököt, akik zömmel teljesen becsületesek
és tiszteletre méltóak voltak, néhányuk pedig egészen
kiemelkedő férfiú; a Nemzetgyűlés pedig liberálisan kívánta
értelmezni a törvényt, úgyhogy a fel nem esküvő papok
továbbra is terelgethették nem alkotmánypárti nyájaikat.
A végrehajtást azonban sajnálatos módon rábízták a
helyi hatóságokra és direktóriumokra, amelyek jó része
elkötelezetten antiklerikális volt, és voltak bizonyos
elszámolnivalóik is. Ezzel kezdődött az a gyakorlat, hogy
gyanús alakoknak tekintették a fel nem esküdteket. A
klerikalizmustól való félelem hamarosan egybemosódott a
királyi és arisztokratikus reakciótól, valamint a külső
intervenciótól való rettegéssel is. Az új, 1791. októberi
Nemzetgyűlésben hemzsegtek az antiklerikálisok, és
mindössze húsz – kivétel nélkül felesküdött – papi személy
volt jelen. Elfogadtatott egy dekrétum, amely
„gyanúsaknak” minősítette a fel nem esküdteket, és
kapcsolatba hozta őket a militáns emigránsok mindegyre
duzzadó tömegeivel. Ezután következett az Ausztriával való
háború, amelynek során az eskütétel megtagadása
jószerivel hazaárulássá vált, és Maury bíboros Mainznál
gúnyosan azt mondta a menekülteknek: a pápának



„szüksége van szablyáitokra, hogy megmetszhesse a
lúdtollait”. Az antiklerikálisok persze mindvégig erre
gyanakodtak. 1792 májusában született az első elnyomó
dekrétum, amely elrendelte bármely fel nem esküdött papi
személy deportálását abban az esetben, ha legalább húsz
polgártárstól érkezik feljelentés ellene. Sokukat
bebörtönözték, s az 1792 szeptemberében történt
börtönmészárlásnak három püspök és kétszáz pap is
áldozatául esett. Voltak szép számmal további gyilkosságok
is. A valaha álmos és poros Angers-ben új kivégzési módot
eszeltek ki, amelyet „alámerítés általi
kereszténytelenítésnek” neveztek el. A papokat párosával
egymáshoz kötözték, csónakokra rakták őket, aztán
szabadjára bocsátották a folyón. 1794 decemberében
ötvennyolcuktól szabadultak meg így. Egy egyházellenes
helybéli a következőket írta: „A múlt éjjel egytől egyig
elnyelte őket a víz. Mily forradalmi folyó is a Loire!” A terror
Robespierre haláláig mindegyre csak növekedett, s a
stabilitás nem is állt helyre, csak amikor Napóleon
megszilárdította egészen másféle kormányzatát.
Így tehát most először frontális támadásra került sor a
kereszténység intézményei ellen. A katolicizmus
ütésállóságát próbára tették, és megmutatkozott, hogy
legalábbis időszakosan és átmenetileg – sebezhető.
Csakhogy ilyen próbatételen már az őt felváltó értelem és
józan ész is átesett, és kiderült, hogy szintén alkalmatlan,
olykor pedig nevetséges is. Voltaire mindezt természetesen
előre látta, és úgy vélekedett, hogy a vezető szerepet
betöltő értelem igen siralmas kis látványt nyújtana, hacsak
nem hozna magával sajátságos és indokolt társadalmi
reformokat. (Voltaire csodálta az angol szemléletet.)
Máskülönben: az 1790-es évekre a „józan ész” már nem volt
többé az európai értelmiség vezérlő szelleme. Versengenie



kellett nemcsak a kanti spiritualitással beoltott
romantikával, de a divatos babonák mind növekvő
sokaságával is. A helyzet sokban hasonlított az 1.
századihoz, amikor pogányság, gnoszticizmus,
szkepticizmus és kereszténység lökdöste egymást a lelki
szellemi élet színpadán. Németországban a 18. század
vallási kifejeződésének legerősebb formája, a pietizmus
átengedte helyét az illuminizmusnak, amely az újonnan
felszínre került szabadkőműves- és rózsakeresztes
mozgalmakkal – a „harmadik erő” 17. század eleji
megnyilvánulási formáival – állt kapcsolatban. André
Chenier De ľesprit de parti című művében úgy jelennek meg
az Illuminés, mint akik „az ősi babonaságok egész
gyűjteményét veszik be szektájuk eszméibe, szabadságot és
egyenlőséget hirdetnek, mint a régi eleusziszi és epheszoszi
misztériumok, és okkult tanításokká és mitologikus
zsargonná fordítják le a természet törvényeit”. Ilyen és
hasonló, különös szekták tenyésztek Párizsban még
közvetlenül a forradalom előtti időkben is. Ott volt az 1778
ban érkezett Mesmer az állati magnetizmusról mint gyógyító
erőről alkotott elméletével és szeánszaival, amelyeken a
társadalom és a szellem elitje egymás kezét fogva kuporgott
egy-egy csöbör víz körül. Lavater azt tanította, hogy az
ember jelleme kikövetkeztethető arcvonásaiból, ellenfele
inkább a koponyát méricskélte. A rózsakeresztesek
szellemeket idéztek és bűvészdobozaikat szerelték fel
éppen abban a teremben, ahol korábban Voltaire és Nagy
Frigyes vitázott a racionalizmus kérdéseiről. Joseph de
Maistre már dolgozott a jobboldali zsarnokság misztikus
elméletén (a Considérations sur la France 1796-ban jelent
meg); számosan akadtak gnosztikusok – mint például
Robespierre barátja, Catherine Theot – és misztikusok – mint



Saint-Martin, aki „a Gondviselés hivatalos védelmezőjének”
nevezte magát.
Ilyen körülmények között történt, hogy Franciaország új
uralkodói hozzáláttak a katolikus kereszténység eltörléséhez
és felváltásához. Egy szemtanú Mercier
visszaemlékezéseiben megjegyezte: ha Robespierre egy
öreg Bibliával a hóna alatt jelent volna meg, és keményen
felszólította volna a franciákat, hogy legyenek protestánsok,
hát még ez is sikerült volna neki. A forradalom azonban nem
reformista, hanem millenarista volt – tulajdonképpen ez volt
az első modern, millenarista forradalom. Rokonsága az
időben hátrálva az 1520-as évek Münsteréig, előrefelé Karl
Marxig és Mao Ce-tungig kereshető. Befolyásolta a saját
büszkesége, a klasszikus újjáéledés elképzelése is, így
felhangjaiban megcsendült a pogányság feltámasztására
irányuló szentimentális julianusi próbálkozás emléke is. De
Vaux vidéki házában 1790 januárjában felállította az első
„hazafias oltárt”, római bárdokkal és vesszőnyalábokkal,
egy lándzsára tűzött frígiai sapkával, egy La Fayette
arcképével ékes pajzzsal és Voltaire soraival – országszerte
elterjedt a szerencsés kompozíció. Ilyen oltárok körül
rendezték meg a szabadtéri szertartásokat, amelyeken az
emberek hűségesküt tettek, énekelték a Te Deumot és közös
lakomákat rendeztek. A mintát J.-E David alkotta meg, aki
1791 júliusában, Voltaire földi maradványainak a
Panthéonba szállításakor hatalmas ceremóniát rendezett.
Mindez felértékelte az állami szertartásokban a vallás
szerepét, s felvetette a polgári házasság és világi oktatás
kérdéseit is. Ha a forradalom új társadalmat teremt, nem
kell-e azt új vallással is ellátnia? A forradalmárok jó része
deista volt. Hittek a Természetben, avagy – mint Rousseau
abban, hogy lehetséges az Istennel való közvetlen
kommunikáció. Hitük további elemei voltak: a patriotizmus



és a sensibilité kultusza – innen Saint-Just Testvériség
temploma, ahol évente egyszer minden felnőttnek fel kellett
sorolnia a barátait, és megokolnia a tisztségviselők előtt, ha
valamelyik elmaradt.
Az új kultuszokat sajnálatos módon nem lehetett
elkülöníteni a kereszténytelenítéstől és a guillotine-tól,
amely arra szolgált, hogy nyers racionalizmussal hárítsa el a
kellemetlen, feszélyező érveket. 1793. október 7-én
Reimsben szertartást rendeztek, melynek során egy helyi
patkolókovács zúzta szét a koronázásokkor használt szent
olajat tartalmazó, csodás erejű palackot. A
keresztényellenesek jelentős része – akárcsak a korábbi
millenarista mozgalmak esetében – hitehagyott volt: Fouché
előzőleg oratoriánus, Laplanche bencés, Charles pedig
chartres-i kanonok. Voltak köztük kommunisták, mint
például a másik volt oratoriánus, Joseph Lebon: „Ha a
forradalom után még mindig lesznek köztünk szegények,
minden erőfeszítésünk hiábavaló volt.” Tárgyalásán azt
vallotta, hogy forradalmi elveinek és jelmondatainak forrása
egyedül a Szentírás, amely „elejétől végéig a gazdagok és a
papok ellen beszél.” Számos templomot le is romboltak.
Párizsban a legszegényebbek alkották a kereszténytelenítők
derékhadát, vidéken gyakran maga a sorkatonaság. Az
arisztokraták sírboltjait felhányták, és lerombolták a saint
denis-i királyi mauzóleumot. (Előkerült XIV. Lajos
összetöppedt, de épen maradt szíve is, de végül tévedésből
felfalta valaki.) Mintegy 30-40 000 fel nem esküdött papnak
kellett menekülnie, és 2-5000 között volt a meggyilkoltak
száma. Az „alkotmányos” egyház összeomlott, amikor kb.
20 000 felesküdött pap – legtöbbjük kényszer hatása alatt
beleegyezett, hogy elvesse a kereszténységet, és
negyvenkét püspök adta fel rangját, noha csak
huszonhármán tagadták meg ténylegesen a hitüket. Voltak



papok, akik hogy életüket mentsék, megnősültek; mások
kényszer nélkül is megtették ezt – ám már a
kereszténytelenítés előtt is léteztek papi házasságok.
(Később, amikor az egyház Napóleon alatt visszatért a
cölibátushoz, százak folyamodtak felmentésért.) 1795-ben
formálisan is kinyilvánították az állam és az egyház
elkülönülését; az ország 1798-ban Római Köztársaság lett.
VI. Pius pápa francia fogságba esett, és 1799
augusztusában (Valence-ben) meg is halt – a helyi
hatóságok feljegyzései szerint: elhunyt „Jean-Ange Braschi,
foglalkozására nézve főpap”.
Az alternatív kultuszok azonban ugyanolyan ingatagnak
és tünékenynek bizonyultak, mint a gnoszticizmus, amelyre
oly különös módon emlékeztettek, és tagadhatatlanul volt
bizonyos paródiajellegük is. David megtervezte és
megrendezte a köztársaság mártírjai – például Marat
temetési szertartását; egyes asszonyok esküt tettek, hogy
gyermekeiket Marat kultuszában nevelik fel, és nem adnak
kezükbe más olvasnivalót, csak az ő írásait (elsősorban
zsurnalisztikáról van szó). Megrendezték szíve
mennybemenetelének ünnepségét a forradalmárok egyik
összejöveteli helyiségében, ahol a szív egy urnában függött
a mennyezetről. 1793 augusztusában a Bastille helyén
megrendezte az alkotmány elfogadásának ünnepét; az
esemény központja a Természet hatalmas szobra volt,
amelynek kebléből víz szökött elő, a Közjóléti Bizottság egy
tagja pedig így kántált: „Ó, vad és civilizált népek uralkodója
– ó, Természet! – méltó e hatalmas nemzet Tehozzád. Ő
szabad. Oly sok évszázadnyi tévelygés és szolgasors után
visszatért az egyszerűséghez, hogy újra meglelhesse az
egyenlőséget és a szabadságot.” Ezután pedig ivott a
forrásvízből. Az Ész november 10-i ünnepére magát a Notre
Dame-ot nyilvánították az Ész Templomának, s belsejében



egy díszlethegyet építettek a Bölcselet Templomával a
tetején. Ugyanakkor nem volt egységes, kialakult vélemény
a kultusz formái, tárgya és céljai felől. Poitiers-ban papokat
kényszerítettek arra, hogy megalázó fogadalmakat
tegyenek, s az utcákon papi és szerzetesi ruhába öltöztetett
embereket korbácsoltak végig. (Ez a szándékát tekintve
ateista ceremónia szinte teljesen azonos volt a protestánsok
által a 16. század derekán rendezett antikatolikus álarcos
komédiákkal.) A szertartások legtöbbje deista jellegű volt.
Olykor az ész, az értelem mellett olyan absztrakciókat is
tiszteletben részesítettek, mint a törvény, az igazság, a
szabadság vagy a természet. Ám e fogalmak mögül
valahogyan mindig Isten bukkant elő; Beauvais-ban az
értelem, a szabadság és a természet három istennőként
jelent meg, Auchban pedig a szertartás szónoka e kérdést
tette fel: „Mi az értelem imádata, ha nem tiszteletadás az
örök bölcsesség által létrehozott rend előtt?” Robespierre
véget vetett a kereszténytelenítésnek, és az ész helyébe a
Legfelsőbb Lényt állította; az általa megfogalmazott credo
magában foglalta a lélek halhatatlanságát is, tehát
messzebb ment, mint Locke takarékos anglicizmusa. A
szertartások azonban a kereszténytelenítés dühödtsége
nélkül unalmasak voltak a csőcselék számára, és (akárcsak
a késő római pogányság esetében) csak azokat a bourgeois
kat vonzották, akiket önös érdekek fűztek hozzájuk. A
kellékeket átfestették, és más nevet adtak nekik. A
leglelkesebbek egy darabig Marat-nak meg Brutusnak
nevezték el gyermekeiket. Poupinel, aki köztársaságpárti
himnuszokat írt, így vélekedett: „Használjuk a polgári
pompát arra, hogy a tömegekkel elfeledtessük a
babonaságok hivalkodásának régi jelképeit – vagyis: adjunk
még meglepőbb és még káprázatosabb alternatívát azok
helyett a szertartások helyett, amelyek már oly régóta



csapják be az embereket, s akkor a papi rendszer csontváza
magától darabokra hull.”
Ezt persze könnyű volt mondani, ám véghezvinni annál
nehezebb. A kereszténység a maga sokféle beleérzésével és
mintájával minden nehézség nélkül magába ötvözhette és
átformálhatta a pogány kultuszokat és szertartásokat. A
megosztott, féltudatos és zavarodott köztársaságpártiak
szertartásai valahol a paródia és az üres dagályosság között
ingadoztak, mint a szovjet kommunizmus Vörös téri
magamutogatása vagy Mao Kínájának gimnasztikai
parádézásai. Úgy tűnik, azt gondolták, hogy a közerkölcs
valamely vallásos vagy gnosztikus külsőségeken múlik; az
Erazmus által hangsúlyozott személyes hitet és jámborságot
nem tartották elégségesnek. Az Akadémia két egymást
követő esztendőben is esszépályázatot írt ki ezzel a címmel:
Quelles sont les institutions les plus propres à fonder la
morale ďun peuple? Számtalanféle kultuszt eszeltek ki.
Létezett a Culte des Adorateurs, amelyet Rousseau
gondolataiból, indiai templomok és Pompeji képeiből és
Greuze festményeiből tákoltak egybe; papjai, akiket évente
választottak, gondoskodtak az örökmécsesről, a
temetéseken pedig tömjént égettek és tej-, méz- és
boráldozatot mutattak be. Volt, ahol papok helyett orvosok
és tudósok teljesítettek szolgálatot, s a misét laboratóriumi
kísérletek helyettesítették. Egy harmadikban sajátosan
keveredtek Mózes, Krisztus, Konfuciusz és Mohamed
tanításai. Voltak szociális és kommunista kultuszok is. Mind
közül legsikeresebb volt a Théophilanthropie, a
kereszténységhez közel álló deizmus (hívei közül néhányan
keresztényeknek nevezték magukat), amely
szertartáskönyvvel is rendelkezett, Párizsban tizenhat
szertartási helyisége volt és vidéken is volt néhány, az
előírások betartásáról pedig director – legtöbben



köztisztviselők, tanárok stb. – gondoskodtak. A papok azelőtt
prédikációkat tartottak, ám a kérést, hogy ezt hivatalossá
tegyék, a Direktórium elutasította. Barras megvetően
mondta az indítvány képviselőjének, La Revellière-nek:
előbb mártíromságot kellene szenvednie, hogy annak rendje
és módja szerint útjára indítson egy vallást, Carnot pedig
azzal a kijelentéssel vetett véget a vitának, hogy egy igazi
vallásnak abszurdnak és érthetetlennek kell lennie, e
tekintetben pedig a kereszténységnek versenytársa aligha
akad.
A hit mintázata a nyilvánosság felszíne alatt igen erősen
változott, és gyakran kristályosodott ki egyes montanista
típusú figurák – valódi szentek vagy elvetemült sarlatánok
körül. Általános volt az egyetértés afelől, hogy valamiféle
vallásos mechanizmus a nép féken tartása végett
nélkülözhetetlen. Egyesek, például Necker leánya, Madame
de Staël, továbbvitték a gondolatot. A De la Littérature-ben
(1800) megfogalmazta a később közhellyé vált gondolatot:
„A tudományos fejlődés az erkölcsi fejlődést is szükségessé
teszi.” Coppet-i körében csak úgy nyüzsögtek a vallásos
különcök, köztük sokan pietista indíttatású németek. Ott volt
Madame de Krudener, aki 1804-ben Rigában „tért meg”,
amikor egy ismerőse kalaplevéve üdvözölte az utcán, majd
abban a pillanatban holtan esett össze. Az asszonyt egy
badeni tanácsos, bizonyos Jung-Stilling arról tájékoztatta,
hogy számításai alapján a világ 1819-ben véget ér, Friedrich
Fontaines lelkipásztor részletesen ismertette vele a Mennyei
Királyságot – ő pedig később rávette I. Sándor cárt a hírhedt
Szent Szövetség létrehozására. Madame de Staël prófétája
volt Zacharias Werner is: ő valami olyan hitre tért meg, amit
katolikus szexualitásnak nevezhetünk. Édesanyja magát az
Áldott Szűznek, fiát pedig Krisztusnak képzelte; Zacharias
„Krisztusban és a közösülő szeretetben” hitt, vagyis abban,



hogy „az emberi léleknek e földi létben asszonyi testek
purgatóriumán kell áthaladnia”. A cselédlányok nagy
abajgatója volt; egy alkalommal Weimarban Goethét is
megbotránkoztatta, és tönkretette Frau Schopenhauer
teadélutánját, amikor a konyhában lármás csetepatéval
próbált megerőszakolni egy szolgálóleányt. Zsebei mindig
tele voltak gyűrött misztikus-erotikus szonettekkel,
amelyeket különböző szeretőihez vagy éppen Istenhez, „a
nagy hermafroditához” írt – például: „Minden, amire a vágy
késztet bennünket és szeretőnket, Isten szerelméért
történik.”
Az efféle karikatúrákhoz képest a kereszténység
„normálisnak”, megszokottnak – és racionálisnak
tűnhetett. A nem keresztény spektrum másik végén
elhelyezkedő racionalistáknak ugyancsak ártott, hogy
kapcsolatba hozták őket a terrorral, de ártott önnön érzelmi
vérszegénységük is. Discours sur ľhomme intellectuel et
moral című munkájában (1797) Rivarol így érvel: „A filozófia
súlyos fogyatékossága, hogy nem képes a szívhez szólani...
Még ha babonaságok szervezett halmazának tekintjük is a
vallásokat, akkor is áldásosak az emberi fajra nézve, mert
az ember szíve legmélyén van valami parányi vallásos
érzület, amit semmi sem képes onnan kiirtani.” Ez az a
pont, ahol Voltaire hajlandó volt egyetérteni még a gyűlölt
Pascallal is. Volt ezenkívül még egy voltaire-i mozzanat is:
az államnak szüksége volt a vallásra, olyanra, amelyik
működik is, és ráveszi, rákényszeríti a köznépet, hogy
végezze a társadalom napi működéseinek rá háramló
feladatait. Ez a voltaire-iánus aperçu rejtőzött amögött,
hogy Napóleon megbékélt a pápasággal és a katolikus
egyházzal, amit az új, 1801-es konkordátum fémjelez.
Kijelentette, hogy ő maga tizenegy éves korában veszítette
el a hitét, amikor azt tanították neki, hogy Caesarnak és



Catónak, „az antikvitás legérdemesebb és erényekben
leggazdagabb férfiúinak az örök tűz lángjaiban égve kell
bűnhődniük, mert nem gyakoroltak egy vallást, amelynek
létezéséről sejtelmük se volt”. Tizenhét évesen írt egy
esszét, s ebben megerősítette Rousseau megállapítását,
miszerint a tiszta kereszténység az államra nézve nagy
veszedelem. Az ő szemében a kereszténységet a becsület
és a katonai erények kultusza váltotta fel. A Direktórium
idején – akárcsak mások – hajlott a patriotizmusra, később
azonban arra a következtetésre jutott, hogy ez az érzület
hatékonyabban működik, ha egy vallás támasztja alá,
Franciaországban pedig e vallás csakis a kereszténység
lehet – más módot nem látott arra, hogy véget vessen a
polgárháborúnak nyugaton. Úgy cselekedett tehát, mint IV.
Henrik; ha Párizs megér egy misét, Vendée is megér egy
konkordátumot, amely hivatalosan elismeri, hogy „a francia
nép túlnyomó többségének vallása a katolicizmus”. A
kijelentés abban az értelemben igaz volt, hogy a legtöbb
francia gyermeket ebben az időszakban is a papok oktatták,
és Napóleon döntése, melynek nyomán 1802-ben ismét
megnyitották a templomokat, a legnépszerűbb dolog volt,
amit Franciaországban valaha is cselekedett. Motívumai
persze egyértelműen világiak voltak. „Az embereknek vallás
kell, s e vallást a kormánynak kell kézben tartania.” Az
egyenlőség elérhetetlen volt, s a túlvilági életbe vetett hit
segítette a szegényeket, hogy fogadják el és viseljék
békésen terheiket. Egy elfogadott és tekintélyes vallás
nélkül a nép bármire képes lehet. „A vallás egyfajta
védőoltás... amely a csodálatos és fenséges iránti
szeretetünk beteljesítésével védetté tesz bennünket a
szélhámosságokkal és szemfényvesztésekkel szemben.”
Abban nem volt bizonyos, hogy ő maga miben is hisz; azt
gondolta, hogy a lélek valamiféle elektromos vagy



magnetikus erő; a gyakorlatban azonban azt tapasztalta,
hogy a külföldi államférfiak nem tárgyalnak vele, csak ha
feltételezik róla, hogy hisz Istenben. Így aztán úgy tett, mint
valami szkeptikus Nagy Károly, és rászánta magát a 800-as
pápai koronázási ünnepségek kényelmetlen
megismétlésére, ám ragaszkodott ahhoz, hogy a koronát
saját maga helyezze a fejére, s ezzel szinte szemlélővé
alacsonyította le VII. Piust.
Napóleon megkoronázását, amely ceremóniának része
volt egy, a pápa számára teljességgel elfogadhatatlan, „a
vallásos tisztelet szabadságát” garantáló eskü megtétele is,
a kor egyértelműen a pápa megalázásának tekintette. A
Bourbonok egyik minisztere megjegyezte: „Az, hogy VI.
Sándor pénzért árusította a hivatalokat, kevésbé felháborító,
mint erőtlen utódjának e hitszegése.” Csakhogy az egész
napóleoni korszak egyetlen kétségtelen nyertese a pápaság
volt. 1789-ben, mint intézmény, az összeomlás szélén
ingadozott. Az európai uralkodók és országaik már a 16.
század óta folyamatosan az ő rovására hódítottak tért, még
Itáliában is. A jezsuita rend a pápaság egyetlen eszköze a
nemzetközi tevékenységre, ellenállás nélkül meghátrált, és
a katolikus államokban az egyházak gyakorlatilag
függetlenekké váltak. A pápaság ilyetén elerőtlenedésének
okai a Habsburgokkal kötött, 16. századi szövetségig
vezethetők vissza. A pápák hozzászoktak ahhoz, hogy
politikájukat és érdekeiket azonosnak tekintsék Európa
katolikus uralkodó családjaiéival, s így alárendelt helyzetbe
kerültek a királyságokkal szemben. Ez természetesen
közvetlen ellentétben állt Hildebrand, III. Ince és VIII. Bonifác
triumfalizmusával. VII. Pius, aki nem volt sem hős, sem
különösebben nagy koponya, megállította és visszafordította
a veszedelmes folyamatot. Azok közé az itáliaiak közé
tartozott, akik – legalábbis egy bizonyos pontig – örömmel



üdvözölték a francia forradalmi eszmék beáramlását. Imola
püspöke volt Napóleon betörésekor, és leveleit a
„szabadság és egyenlőség” szavakkal kezdte. Egy
szentbeszédében e szavakat intézte nyájához: „Legyetek jó
keresztények, és akkor jó demokraták is lesztek. A régi
keresztényekben magasan lobogott a demokrácia
szelleme.” Amikor 1800-ban pápává választották,
elhatározta, hogy feladva a következetességet, egyezségre
jut Napóleonnal, s ez lehetővé tette, hogy a pápaság ismét
felemelkedjen mint független, európai erőtényező.
Mindez éppen abban a pillanatban következett be,
amikor Franciaországban a deizmus és a racionalizmus
kudarca nyilvánvalóvá tette a kereszténység, pontosabban a
katolikus kereszténység mint tömegvallás még mindig
meglévő belső erejét elsősorban a polgárok, a kispolgárok
és a parasztok között, akiket politikai hatalommal ruházott
fel a forradalom. A helyzetet és a körülményeket világosan
és teljes mélységében értette meg Chateaubriand, és 1802
ben kiadta a Génie du Christianisme-t – közvetlenül azután,
hogy a Notre-Dame-ban Te Deummal köszöntötték az új
konkordátumot. Az elmúlt évtized szörnyű eseményei
érvelt – a keresztény theodicea erejét bizonyították: a
keresztények ezrei voltak képesek szembenézni a
szenvedéssel és a halállal, és feldolgozni ezeket a
tapasztalatokat, míg a deisták a gyilkosságok és kivégzések
hatására Isten létét kérdőjelezték meg. Ahol Napóleon
voltaire-iánus álláspontra helyezkedett, Chateaubriand
Pascal véleményét osztotta. A kereszténység nem
egyszerűen a patriotizmus megerősítése, hanem – ha nem
is mindenki, de legalább egy jelentős és zajos kisebbség
számára bizonyosan – folyamatosan létező, eleven erő,
amely az emberi szellem örök szükségleteire válaszol. A
kereszténység nem csupán átszellemíti a szenvedést,



hanem valójában arra épül, Franciaországban pedig abban a
korban különösen sokan voltak a mártírok, akiknek vére
megfrissítette a megmaradtak hitét. A szín tehát készen
várta a nagy katolikus megújulást, amelyet nemzetközivé a
pápaság intézménye tehetett: „Ha Róma helyesen értelmezi
helyzetét és esélyeit, soha nem voltak még ilyen
fényességes reményei és kilátásai. Reményt mondunk, mert
látjuk a bajokat és szenvedéseket is azokban a dolgokban,
amelyekre Jézus Krisztus egyházának szüksége van.”
Ez nagyon is előrelátó és igaz jóslatnak bizonyult,
számos olyan további okból, amelyeket Chateaubriand a
maga idejében előre semmiképpen sem láthatott. A
forradalom és annak Európa-szerte érvényesülő
következményei nem közvetlenül segítették a pápaság
megerősödését, hanem úgy, hogy gyengítették a vele
szemben ellenséges erőket és intézményeket. Elsöpörték az
olyan szervezeteket, amelyek – mint például az inkvizíció
megbotránkoztatták a nemzetközi katolikusságot, de
amelyek megreformálásához vagy megszüntetéséhez a
pápaságnak nem volt elegendő ereje. Megszüntették a
német egyházi hercegségeket, amelyek saját
követeléseikkel elhatárolták egymástól a pápaságot és a
német katolikus tömegeket. Ez jelentette a végét a régi
monarchiáknak és gallikán vagy nemzeti egyházaiknak,
Róma akaratát felülbíráló felvilágosult zsarnokaiknak, mohó
arisztokrata püspökeiknek és bíborosaiknak, akik csak
gyenge és irányítható figuráknak engedték elfoglalni Szent
Péter trónusát. Megnyitotta a pápaság előtt Spanyolország
és Portugália eladdig elzárt koronagyarmatait, és
mindenekelőtt: kezdte felépíteni a közvetlen kapcsolatot
Európa buzgó katolikusai és egy intézmény – amelyről most
ismerték fel, hogy sokkal állandóbb és megbízhatóbb
forrása a rendnek és törvényességnek, mint az ancien



régime –, a pápai tiara között. A pápa hatalmának és
önbizalmának újjászületését jelezte 1814-ben a jezsuita
rend világszerte végbement feltámadása és Ercole Consalvi
bíborosnak, a pápa teljhatalmú államtitkárának jelenléte a
Bécsi Kongresszuson, ami azt is jelentette, hogy a pápaság
ismét az európai diplomácia porondjára lépett – több mint
két évszázadnyi távollét után. A Vatikánban új hivatalt
hoztak létre azzal a feladattal, hogy fenntartsa és erősítse a
Szentszék és Európa katolikusai közötti kapcsolatot, s
minden katolikus állammal új konkordátumot kötöttek, vagy
megállapodásokat dolgoztak ki. Azzal a paradox helyzettel
állunk szemben tehát, hogy a görcsök, amelyek a római
katolikusságot pusztulással fenyegették, végül új élettel
ajándékozták meg a haldokló pápaságot. Az újjászületett
pápaság pedig új hangszereléssel – populista
triumfalizmussal – kezdte játszani az ősi motívumokat.
Hogy világosan láthassuk, hogyan vált ez az
eseménysor a modern kereszténység domináns elemévé,
először szemügyre kell vennünk az angliai felvilágosodást. A
Locke konstruálta s az angliai egyház whig vezetése által
elfogadott és pártfogolt hitrendszer nagyban szolgálta a
városi kereskedő középosztályok szükségleteinek
kielégítését, s tette ezt anélkül, hogy éket vert volna
egyfelől a tudomány és a műveltség, másfelől pedig az
intézményes vallásosság közé. Semmit sem nyújthatott
azonban az alacsonyabb társadalmi osztályoknak s kivált
nem az új iparvárosokban kialakuló proletariátus mind
szélesebb tömegeinek. Ráadásul nyugtalan igyekezete,
hogy a veszedelmes „rajongásnak” elejét vegye, és
mindenfajta fanatizmust elkerüljön, részben hűvösen
gondolati, részben pedig ceremoniális kereszténységet
hozott létre, amely teljességgel nélkülözte az érzelmeket. Az
elöljárók és a földbirtokosság szemében a személyes



érzelmek vallásos kifejezése – montanista vagy millenarista
indíttatás – a fennálló társadalmi rend elleni tiltakozásnak
számított. A münsterihez hasonló, egalitárius polgárháborús
szekták emléke még élénken élt, és a hatóság el volt szánva
rá, hogy a vallás dinamikáját, amennyire csak lehetséges,
megtartsa a törvényes egyház által megszabott keretek
között. Ez persze veszedelmes stratégia volt, és hordozta
annak kockázatát, hogy az ekképpen korlátok közt tartott
populáris erők idővel – mint Franciaországban – valami más,
világi, politikai, esetleg forradalmi irányban törnek ki.
Angliában ez nem következett be. Nemcsak hogy
megmaradt a fennálló rend, de hallatlan mértékben meg is
erősítette valaki, akiben a hatalom eleinte az ősellenséget
vélte felfedezni: John Wesley.
Másokhoz hasonlóan ő is úgy nyert tevékeny és erős
hitet, hogy – történetesen Luther előszavának fényében
figyelmesen elolvasta Pál Rómabeliekhez írott levelét. Ez
1738-ban történt, Wesley ekkor harmincöt esztendős volt, s
– amúgy – anglikán lelkész. „Nyíltan bizonyságot tettem
mindenki előtt arról, amit akkor először éreztem a
szívemben.” Kereszténysége gyakorlatilag mentes volt
minden intellektuális tartalomtól. Nem voltak benne hitelvi
észrevételek. Teljességgel erkölcsi és érzelmi jellegű volt. Ha
be lehet egyáltalán sorolni valahová, Wesley talán leginkább
arminiánus lehetett. Úgy gondolta: „Isten azt akarja, hogy
minden ember megváltassék.” Társai között voltak szigorú
kálvinisták, mint például a nagy prédikátor, George
Whitefield, aki a kettős predesztináció elgondolását tartotta
helytállónak; kárhoztatta Wesleyt eretnek
univerzalizmusáért, és kijelentette: „A te istened Sátán
énnekem.” A lelket „fel kellett emelni a test rabságából”
ami összhangban állt Wesley tanításával, hogy „a megtérés
annak érzelmi átéléséből áll”. Ugyanakkor Wesley nem



sokat törődött az ilyesmivel. Élete végéig anglikánnak
tartotta magát: „Anglia egyházának tagjaként éltem és
halok meg. Aki nézeteimet és tanácsaimat követi, attól soha
el nem szakad.” Hitte azonban, hogy Isten egy modern Pál
szerepének betöltésére jelölte ki őt, s arra, hogy „hirdesse
az üdvözülés boldogító hírét” egy feltételezetten keresztény
népnek, amely erről mostanra megfeledkezett. Ez pedig azt
jelentette, hogy szakítani kell az anglikán egyházközségi
rendszer hagyományaival, és mindenütt prédikálni kell, ahol
az ember hallgatóságra talál. Több mint 250 000 mérföldet
utazott, és megesett, hogy szabad ég alatt harmincezres
gyülekezethez beszélt. Negyvenkétszer kelt át az Ír
tengeren, és hozzávetőleges számítások szerint 40 000-nél
is több alkalommal tartott olykor háromórás prédikációt.
Wesley nem csupán montanista típusú karizmatikus
volt, rendelkezett Nagy Gergely és Benedek szervezési
képességeivel is. Felismerte, hogy a vallási lelkesedés múló
dolog, ha nem kényszerítik egy körültekintő gonddal
megszerkesztett struktúrába, amelyet rendszeres
találkozások tartanak mozgásban, s amelynek módja van
önmagát rendszeres, szervezett és komoly erőbefektetést
követelő tevékenységben megnyilvánítani. „Társaságokkal”
és „osztályokkal” kezdte, s később létrehozta a Metodista
Gyülekezetet, a „köröket”, a városnegyedgyűléseket, majd a
kerületi gyűléseket. Világi vezető réteget hozott létre,
gondnokokat, felügyelőket és helyi igehirdetőket állított.
Minden tagot bevont a testületi életbe, mindenki anyagi
hozzájárulást adott vagy támogatást kapott, és mindenki
kötelezettséget vállalt, hogy részt vesz olyan közösségi
tevékenységekben, mint a bibliaórák, jótékonysági varró
összejövetelek stb. Szabályozta a ruházkodást, étkezést és
ivást, a cifraságok viselését, a pénz felhasználását, a
vásárlásokat, eladásokat és a beszédmodort. Szigorú



testületi és személyi fegyelmet vezetett be, a gyűléseken
bejelentették az eredményeket és kudarcokat, a vétkeseket
pedig kiközösítették. 1743-ban Newcastle-ben például maga
Wesley közösített ki hatvannégy személyt különböző
kihágásokért: káromkodásért, a vasárnap megszegéséért,
illetve olyan, homályosabban körülírt vétkekért, mint
tétlenség, kötekedés vagy léhaság.
Röviden tehát: Wesley minden ellenkező értelmű
kijelentése ellenére egy alternatív egyházat hozott létre,
elsősorban az alacsonyabb néposztályok számára – és
széltében elterjedt híre szerint nagyon is radikálisat.
Akárcsak a korai keresztények (akik közösségéhez sokban,
jótékonysági szervezetük tekintetében pedig különösen
hasonlítottak), a metodisták is a hivatalos gyanakvás és
ellenszenv, valamint a tömegek előítéletének áldozataivá
váltak. Náluk sem bizonyult szerencsésnek a
„szeretetlakoma” kifejezés használata. Zárt ajtók mögött
tartott, éjszakai összejöveteleikkel azt a gyanút vonták a
fejükre, hogy orgiákat tartanak; Nicholas Manners szerint
egyesek azt állították: „Amikor összegyűlnek, eloltják a
gyertyákat és fajtalankodnak egymással.” A megtérés
gyakran megosztotta a családokat, s ezt különösen rossz
néven vették az emberek; ez volt az 1744-es „szerdai
zavargás” közvetlen kiváltó oka. Azzal is vádolták őket, hogy
megfosztják az özvegyeket megtakarított pénzüktől, azt
pedig, hogy a „kiválasztottaknál” rángásokat és görcsöket
idéztek elő, varázslással, boszorkánymesterséggel
magyarázták az emberek.
13
A csőcselék metodisták elleni
vádjai között olyanok voltak, mint: „Megbolondítjátok az
embereket; nem szabad berúgnunk, sem káromkodnunk, és
minden bolond helyreigazíthat bennünket, mintha bizony
tanulnunk tőlük kellene!” „Május elseje után már semmink



se lesz, csak az ima meg a prédikáció, de majd csinálok én
akkora lármát, hogy vége legyen! ”
A köznemességnek tehát nem okozott nehézséget, hogy
a metodisták ellen tüzelje a tömeget. Leromboltatták az
imatermeket St. Yvesben, Sheffieldben, Arborfieldben,
Wolverhamptonban, Nantwichben és Chesterben is. John
Smythe, akit az Ördögűző néven ismertek, mert
nagyszerűen értett ahhoz, hogy az embereknél görcsös
rohamokat idézzen elő, a legnépszerűbb ír metodista
hírében állt; meg is gyilkolták, ahogy másokat is, például
1741-ben, Hayben William Sewardot, akit először
megvakítottak, aztán darabokra szaggattak. Wesley első
életrajzírója, Henry Moore úgy gondolta: „A társadalom
alacsony rétegei soha nem kezdenek zavargásokba vallási
okok miatt, ha nem tüzelik őket csalárd fondorlattal olyanok,
akik hatással vannak rájuk, s akik jobban szeretnek
megmaradni a színfalak mögött.” Wesley szerint: „a Nagy
Hitvány feltüzeli a kicsiket”. Az uszítók a papok és a
köznemesség voltak, vagy „valami feldühödött, befolyásos
gazdálkodó”. Gyakran megesett, hogy a helyi kocsmában
ingyen mérték a sört. Illogani és cornwalli egyházközségi
elszámolások tartalmaznak ilyen tételeket: „kiadás... a
metodisták üldözésére, kilenc shilling”. A csőcselék élén
gyakran mutatkoztak egyenruhás emberek; Barnard Castle
nél a köznemesség aranyrojttal ékes kalapot és kardot adott
a tömeg vezetőjének; a teesdale-i lelkész rávette Darlington
earljét, hogy uszítsa a metodistákra embereit, és gyakran
nemesek intézői, tiszttartói szervezték az erőszakot. A
tömeg élére olykor teljes papi díszruhát viselő anglikán
lelkészek álltak. Otley-ben az elöljáró ezt az utasítást adta:
„Tegyetek velük, amit akartok, csak csont ne törjön!” Wesley
azt állította, hogy mihelyt a törvénynek érvényt szereztek, a
tömeg azonnal feloszlott, minthogy sokan éppen abban a



hiszemben csatlakoztak a csődülethez, hogy a metodisták
zavarták meg a rendet, illetve, hogy „a metodistákra a
törvény nem is vonatkozik”. A köznemesség gyakran azt
hitte, hogy Wesley vagyonközösséget hirdet, s egyszer a
yorkshire-i Middletownban egy birtokos fütyköst ragadott,
beállt a tömegbe, és „a legszörnyűségesebben esküdözött,
hogy tőle aztán nem fogják a metodisták elvenni a földjeit”.
A felsőbb osztályok ellenségessége és az alacsonyabb
rétegek előítéletei – ahogy kétségkívül számos kora
keresztény csoportosulás esetében is – azt eredményezték,
hogy a mozgalmon belül megerősödtek a hagyományhű,
konzervatív elemek. Maga Wesley is erre hajlott, és arra
használta fel a tömeghangulatot, hogy elfojtsa a metodisták
bárminemű hajlandóságát a millenarizmus iránt.
Prédikációiban nemcsak a fennálló társadalmi rendet
igyekezett szilárdítani, de kifejezetten fel is szólította híveit,
hogy ne engedjék erőszakos megnyilvánulásokká fajulni a
gazdasági vagy politikai elégedetlenséget, és
maradéktalanul tartsák tiszteletben a törvényeket.
Személye és tanítása erősen vonzotta a dolgozó osztályok
felső rétegeit – a képzett iparosokat és szakmunkásokat –,
valamint a kiskereskedőket és bolttulajdonosokat:
mindenkit, aki igyekezett javítani a helyzetén, és magasabb
társadalmi szint, illetve kereskedelmi pozíció
megszerzésére, nagyobb tekintély, megbecsülés és tisztes
jómód elérésére törekedett. Az ilyen csoportok könnyen
elválaszthatók a proletariátus forradalmi elemeitől, és azok
gyengítésére is igen alkalmasak.
Wesley soha, a legkisebb mértékben sem tartott attól,
hogy társadalmi démonokat ébreszthet fel – ellenkezőleg:
már az első pillanatban észrevette, hogy megtértjei közül
igen sokan magasabb társadalmi és kedvezőbb anyagi



helyzetbe kerültek, s egyedül amiatt aggodalmaskodott,
hogy ez a fejlemény a vallásos hevület lelohadásához vezet:
Tartok tőle, hogy ha növekszik a vagyon, vele arányos mértékben lanyhul
majd a vallásos érzület. Nem tudom tehát, miképpen lehetséges a természet
rendje szerint, hogy sokáig tartson valamely igaz, vallási megújulás. Mert a
vallásosság szükségszerűen szorgalmatosságot és szerénységet jelent, e kettő
pedig elkerülhetetlenül meggazdagodáshoz vezet. Amiképpen azonban a
vagyon gyarapszik, úgy növekedik a kevélység, a harag és a földi világ minden
módon való szeretete. Hogyan lehetséges hát, hogy a metodisták vallása, a szív
igaz hite, amely ma úgy virul, mint a babérfa, ez állapotában sokáig
megmaradjon? Mert a metodisták mindenütt szorgalmasak és mértékletesek, s
így a földi javakban mindegyre gyarapszanak. Ennélfogva pedig gyarapszanak a
kevélységben, az indulatosságban, a test kívánságaiban, a szem mohóságában
és az élet hívságaiban is. Megmarad tehát a vallásosság formája, de a szelleme
oda lesz. Vajon nincs rá semmiféle mód, hogy ezt, a tiszta vallásosság lassú
elhitványulását megakadályozzuk? Nem tilthatjuk meg, hogy az emberek
szerények és szorgalmasak legyenek; inkább arra kell buzdítanunk a
keresztényeket, hogy érjék el, amit csak lehet és takarítsanak meg, amit csak
lehet – vagyis arra, hogy gazdagodjanak.
1773-ban Journal című lapjában írta: „Macclesfieldben
jártam, és egy olyan gyülekezettel találkoztam, amelynek
szívében a növekvő gazdagság ellenére még mindig
elevenen él az Úr. Ha így marad, hát ez lesz az első eset,
amely az elmúlt fél évszázadban a tudomásomra jutott.”
A század előrehaladtával a metodizmus fokozatosan
azonosult a fennálló társadalmi renddel, s amikor az
szakított az anglikán egyházzal, önálló intézménnyé vált.
Figyelmét gazdasági kérdések kötötték le; méregdrága
templomokat építtetett, és gyakorlatilag beszüntette a
prédikáló körutakat – megtörtént a finom átmenet az
ébredés és lelkesedés állapotából a tanítás és irányítás felé.
Ahogy az eszmélkedő hitből intézményesült felekezet lett,
úgy kezdtek kirajzani a mozgalom harcos elemei. 1807-ben,
amikor a Metodista Konferencia a szabadtéri istentiszteletek
és nagygyűlések ellen foglalt állást, egy csoport kivált a



közösségből, és megalakította az Első Metodista
Gyülekezetet, amelyben intézményes formát öltött a
megújulási igény. Ez a vallási tűzijáték a munkásosztály
szegényebb rétegei szemében a politikai aktivitás pótléka
volt. A cornwalli Redruthban 1814-ben kilenc napon és
kilenc éjszakán át tartott a vallási megvilágosodás: „Százak
zokogtak és könyörögtek Isten kegyelméért. Voltak, akiknél
egy vagy két, de akadtak olyanok is, akiknél hat, kilenc,
tizenkét vagy tizenöt órán át tartott a nagy nyugtalanság és
félelem, mielőtt az Úr békével árasztotta volna el lelküket
akkor aztán felegyenesedtek, kitárták karjukat, és hirdették
Isten művének csodálatos voltát, de olyan hatalmas erővel,
hogy a körülöttük állókat mintha villám sújtotta volna;
összeestek, és lelkük mélységes rettegésében fennen
kiáltoztak.”
Ez a féktelen megújulási láz – amelyet Nagy
Britanniában ranterizmus-nak neveznek – nemzetközi
jelenség volt a francia forradalom idején és a napóleoni
korszakban, Németországban pedig különösen gyakori. Az
efféle revivalizmus a középkorban és a 16. században is
hajlamos volt arra, hogy politikai indulatokká és erőszakká
alakuljon át. Britanniában ezúttal a tevékenység két
alternatívája jelentkezett. Való igaz, hogy a szigorú erkölcsű
metodisták fiai gyakran kerültek a politikai forradalmi
mozgalmak sodrásába; a Yorkban 1813 januárjában
felakasztott tizenhét luddita közül például hatan voltak
metodista családok gyermekei. A metodista radikálisok
azonban sokkal inkább váltak politikai reformerekké; ezzel
született meg az a hagyomány, amely először a liberálisok,
később pedig a Munkapárt szövetségeseivé tette a
metodistákat és más nonkonformista szektákat is. A
szervezett metodista egyház egyébiránt a nehéz időkben
szinte mindig a törvény, a rend és a magántulajdon



háborítatlanságának híve volt. 1812-ben a vagyonos,
tekintélyes metodista s a dolgozók iránt közismerten igen
nemes lelkű Burton család ágyúkat rendelt, hogy
megvédelmezze rodoszi textilüzemét, és metodista
lelkészek imáitól kísérve lekaszaboltatta a munkásokat. A
lelkészek 1818-ban, a korábbi szabály és szokás
megtagadásával felvették a „tisztelendő” címet, s három
évvel később egyikük, John Stephens nyíltan kifejtette
társadalmi nézeteit: „A következőket kell mindig szem előtt
tartanunk: 1. A társadalom erre alkalmas és hivatott
részének megdönthetetlen felsőbbsége, hatalma legyen...
2. Az ellenállókat le kell verni... 3. Gyógyítani kell közülük
azokat, akik megváltásra érdemesek, és 4. meg kell ragadni
és szétzúzni az arra érdemteleneket... Ők odalent vannak a
mélyben, s nekünk gondoskodnunk kell róla, hogy ott is
maradjanak... A metodista vallást nagyra becsülik a
tekintélyes és tiszteletre méltó emberek.”
Természetes, hogy a metodista vallás érdeklődése – ha
nem is elsődlegesen és kizárólag – a „tekintélyes és
tiszteletre méltó emberek” felé fordult. Még pontosabban:
úgy alakították – s e tekintetben rendkívül sikeresen –, hogy
a morális tiszteletreméltóság felé irányítsa a munkásság
legfelső rétegeit. Wesley nem foglalkozott az uralkodó
osztályokkal. Így beszélt az igehirdetőkhöz: „Nektek
semmivel se kell jobban törődnötök az úri modorral, mint
egy tánctanárnak.” A metodista vallás azonban közvetett
módon mégis erősen hatott a társadalom uralkodó
rétegeire. Számos vagyonos család került kapcsolatba a
mozgalommal, s az anglikanizmussal való szakítás után
mintegy belülről próbálták az államegyházat jobb belátásra
téríteni. Elsősorban az erkölcsi megújulást tartották
fontosnak, de támogatták a társadalmi reformot is, mert úgy
tartották, hogy a szegénység, az aljasság és a kegyetlenség



a Tízparancsolat megtartásának legfőbb ellenségei.
Erkölcsösebbé akarták tenni a társadalmat azáltal, hogy
elviselhetőbbé teszik, de alapszerkezetét természetesen
nem kívánták megváltoztatni.
A protestánsok többsége tory volt. A valódi alapító, a
claphami John Thornton 1720-ban született, és Anglia
leggazdagabb kereskedője lett. 1790-ben bekövetkezett
halála után a vezető szerep William Wilberforce-ra, a Hull
vagyon egyik örökösére, William Pitt miniszterelnök
barátjára szállt. Ő és barátja, Hannah More alkották a
magját a Clapham-szektának, amely tulajdonképpen nem is
felekezet volt, hanem inkább az anglikán egyházon és az
uralkodó osztályon belül működő érdekcsoport. Az ötletet
helyeselte Wesley is, aki a következőket mondta Hannah
nővérének: „Mondja meg neki, hogy éljen odakint a világban
– ott teheti hasznossá magát; az ottaniak nem akarják, hogy
a közelükbe kerüljünk.” Míg a metodizmus arra törekedett,
hogy tekintélyessé és reformistává tegye s egyben
megszelídítse a munkásosztályt, a protestánsok az
előkelőbbekbe próbálták becsepegtetni a noblesse oblige
szellemét. A „szívben bekövetkezett megváltozást” úgy
állították be, mint jóval fontosabb és elemibb változások
elfogadható, erkölcsi jellegű alternatíváját. Igen nagy
fontosságot tulajdonítottak nemesi származásuknak,
előkelőségüknek. A parlament első evangélikus tagját, Sir
Richard Hillt szerető szavakkal jellemzi életrajzírója, Edward
Sidney tiszteletes: „...a keresztény úriember és a
becsületes, tiszta politikus mintaképe volt.” Hill a Bibliát
idézte az alsóházban, ami „hosszas, harsogó röhögést”
eredményezett. A csoportra jellemző volt az elszántság,
amellyel vállalta a nevetségességet is. A francia forradalom
kitörése után azonban a tolerancia váltotta fel a gúnykacajt;
a protestánsok a radikalizmustól és annak



következményeitől való félelem révén mind szilárdabban
megvetették a lábukat a közép- és felső osztályok köreiben.
Programjuk sok befolyásos embernek adott életcélt abban a
korszakban, amikor a politikai reformok útja járhatatlannak
vagy túlságosan is veszedelmesnek tűnhetett.
Wilberforce csoportja tehát virágzott és terjeszkedett.
Sikerült a komoly vallásosságot Wesley nyílt mezőiről a
nyilvánosság csarnokaiba vinniük, azok közelébe, akiket a
lapok „nemes és tiszteletre méltó hallgatóságnak” szoktak
nevezni. A parlamentben a tory protestánsok a választójogi
reform ellen szavaztak, de támogatták a kormány elnyomó
törvényjavaslatait, például a szakszervezet-ellenes
egyesülési törvényeket vagy a hírhedt hat törvényt. Saját
törvényhozási programjuk is sok tekintetben elnyomó
jellegű volt: kemény adókkal sújtotta a vadászfegyverek
tartását, a nyomdákat, a nyilvános zenét, a névjegyek
használatát, a színházakat, az operát, a mulatságokat és
álarcosbálokat, a kártyajátékot, a kockázást, a lóversenyt, a
képes újságokat, a vasárnap megjelenő újságokat és a
vasárnapi utazást. Hill még a színészi pályát is engedélyhez
kötötte volna, és az 1800-as ínség idején az alsóházban
kijelentette, hogy sokkal jobb dolog a földi táplálékban való
szűkölködés, mint ha Isten szavában szenvednének hiányt
az emberek. A protestánsok azért hozták létre a
Proclamation Society Against Vice and Immoralityt, hogy
érvényt szerezzenek a törvénynek akkor, amikor a
hatóságok csak lassan vagy határozatlanul cselekszenek; a
társaság bűnvádi eljárást kezdeményezett írók, kiadók,
nyomdászok, bordélyosok, prostituáltak, engedély nélkül
magánszínházat működtetők, obszcén nyomdai termékek és
tárgyak forgalmazói, illegális tánctermek fenntartói és a
kereskedelem ünnepszegői ellen. A protestánsok
ugyanakkor igen hatékonyan léptek fel az egész Brit



Birodalom területén először a rabszolga-kereskedelem,
később pedig maga a rabszolgaság intézménye ellen is.
14
Ez
nem az egyetlen példa volt arra, hogy a protestánsok
társadalomjobbító elképzelései átfedésbe kerültek a világi
elemek hasonló terveivel. Wilberforce tagja volt vagy hetven
társaságnak, amelyek érdeklődése a tisztán vallási célok
mellett az emberi nyomorúság és szenvedés igen széles
spektrumára terjedt ki. Ilyen volt a Bible Society, a Church
Missionary Society, a London Society for the Promotion of
Christianity Amongst the Jews, a School Society, a Sunday
School Society, a sokféle Irish Society, a Climbing Boys
Society (ezek kéményseprők voltak), a Betting Society;
különféle társaságok gyámolították és segítették Blücher
katonáit, a francia menekülteket, az ínséget szenvedő vagy
beteg külföldieket, az ír cselédleányokat, az árvákat,
csavargókat, kolduló gyermekeket, a fiatalkorú bűnözőket, a
nélkülöző özvegyeket, a szegény sorsú papokat, a
gyengélkedő úriasszonyokat, valamint a csekély tartozás
miatt bebörtönzötteket; és működtek társaságok kórházak,
fertőzőbeteg-kórházak, menhelyek, szülőotthonok,
betegszobák, javítóintézetek és dologházak létesítésére és
fenntartására is.
Wilberforce leveleiben jól követhető a dolgok alakulása:
„Gyönyörűség látni a keresztény jámborság és kegyesség
sokféle fejlődését a társadalom magasabb köreiben” (1811).
„...népes az áldott társaság, és mindegyre szélesedik is a
magas körökben... szüntelenül fokozódik a jótékonyság, s
kivált a társadalom magasabb osztályaiban” (1813). Locke
robusztus, kereskedelmi racionalizmusa mind kevésbé volt
már a közép- és felső osztályok vallásosságának legfőbb
jellege; utat engedett annak az érzelmi töltésű vonásnak,
amelyet a viktorianizmussal szoktunk azonosítani, de amely
már egy teljes nemzedékkel Viktória királynő trónra lépése



előtt körvonalazódott és megszilárdult. Egy protestánst
„meg kellett téríteni”, bármily régóta volt is az egyház tagja,
s még akkor is, ha a papi rendhez tartozott. A mozgalom
tagjai – férfiak és nők egyaránt – szívesen viseltek fekete
kesztyűt, s volt még számos jellemző mozzanat is, például a
„Beszélgessünk?” kérdés, amely a vallásról szóló
beszélgetések és viták egyfajta szertartásos bevezetése
volt. A legtöbb szórakozást száműzték. A Clapham-szekta
egyik tagja, John Venn így beszélt gyermekeiről: „Soha nem
mennek olyan helyre, ahol az emberek tánccal vagy
kártyajátékkal múlatják az időt, és nem is tanultak meg
táncolni.” Fia megtiltotta családjának a táncot, a kártyát, a
színházlátogatást és a regényolvasást. Abner Brown egy
lelkész feleségéről a következőket jegyezte fel: „Amikor
szép és derék fiai az iskolai szünetek idején hazatértek, nem
engedte meg nekik, hogy atyjuk házának ablakán kinézve a
környező szépséges tájban gyönyörködjenek: rájuk
parancsolt, hogy forduljanak meg, nehogy a Sátán e földi
világának bája elfordítsa érzéseiket az eljövendő szebb világ
felől.” A protestáns lap, a Record jellemző hangot ütött meg.
Gyanakvással szemlélte Händel oratóriumait, mert azokat
Ranelagh-ban és Vauxhallban adták elő; az oratóriumról
mint műfajról egyébként azt tartotta: „szent dolgoknak egy
szédült és elátkozott világ általi, iszonyatos és durva
megszentségtelenítése”; a színházakat kivétel nélkül be
kívánta záratni, mert az emberek azért mennek oda, hogy
„egy virágfüzérekkel felékesített ringyót lássanak, akit az
erkölcseit teljesen elveszített tömeg ünnepel”; elítélte a
kártyajátékkal szórakozó papokat, és nyilvánosságra hozta
azok nevét, akik részt vettek vadászatokon vagy
táncmulatságokon. Scott regényeit „a legnagyobb
mértékben ártalmasaknak” tartotta, és hosszan kesergett
afölött, hogy még Wilberforce is olvasta őket – néhány



olvasó elborzadt hitetlenkedésének és tiltakozásának adott
hangot e hír miatt; egyikük így nevezte magát: „a Fájdalom
Zászlaja”. Ahogy az evangélikus vallás mindinkább terjedt a
társadalom alsóbb rétegei felé, fokozatosan vett fel ennek
megfelelő színezetet, és az 1830-as évektől már támogatta
az antialkoholizmust, sőt a teljes szesztilalmat is. Az 1831
ben alapított Lord’s Day Observance Society működése
szintén nem úriemberhez méltó fejlemény volt. A jómódú
protestánsok azonban mindig is síkraszálltak a vasárnapi
munkavégzés ellen. 1809-ben egyikük, Spencer Percival
megszüntette a parlament hétfői üléseit, hogy a
képviselőknek ne kelljen vasárnap utazniuk. A protestánsok
szabadnapot adtak a személyzetüknek is. Igen jellemző a
Record-ban megjelent következő hirdetés: „A bérek nem
magasak. Keresztény értékeket szem előtt tartó személyek
előnyben.” Amiben minden társadalmi osztálybeli
protestáns egyetértett, az a nemi vagy bármely testi
funkcióra vonatkozó nyílt beszéd elutasítása volt. Lewis Way
tiszteletes leánya, Drusilla így írt haza a szüleinek, miután
megnézte a Medici-Venust: „Ami a Venust illeti, hát annak
látszik, ami, és aminek lennie is kell – egy ruhátlan nőnek,
aki rettenetesen szégyelli magát!”
Előszeretettel foglalkoztak azonban a halállal, és
mindennel, ami vele kapcsolatban állt. Gyermeklapjaikban
népszerűsítették a gyermekhalált, amelyet később (például
a Dombey és fiában Paul Dombey halálával) Dickens tett
örök emlékűvé. Úgy vélték, hogy közös kötelesség
nyilvánosság elé tárni a „sikeres” elhalálozásokat. Hannah
More írta 1792-ben: „Jómagam – a többiekkel egyetemben
majd három héten át voltam egy másik győzedelmes,
haláloságy-jelenet közvetlen tanúja.” Horne püspök
elhaláloztakor úgy vélte: „Ennél gyönyörűségesebb és



felemelőbb halál el sem képzelhető” – „aligha találhatnánk
két ilyen halálos ágyat, s egymáshoz ily közel.”
Örömüket lelték a temetésekben is. Hannah More egyik
levelezőtársa, Miss Patty így írt barátnőjének: „A Bristolból
érkezett temetkezési vállalkozó úgy zokogott, mint egy
gyermek, és kijelentette, hogy ilyen látványért érdemes volt
a saját pénzén száz mérföldet utaznia.” Voltak persze
„rossz” halálok is. Az evangéliumi hitűek sarkigazságnak
tekintették, hogy a vallást gúnyolók, az istentagadók és a
hasonló szörnyetegek halála csakis rettenetes lehet. Sűrűn
idézték Hume, Gibbon, Voltaire és Paine eseteit anélkül,
hogy a legcsekélyebb fáradságot vették volna a róluk szóló
beszámolók hitelességének ellenőrzésére. Paine orvosa, dr.
Manly például határozottan tagadta, hogy páciense a
halálos ágyán erkölcsi kínokat szenvedett volna, vagy
megváltoztatta volna egész életében vallott nézeteit. Ám
Hannah More részletes beszámolót írt az esetről, s „az
alsóbb néprétegek között széltében terjesztették” a
szöveget, mely szerint Amerikában Paine „a brutális erőszak
és a visszataszító erkölcstelenség fertőjében élt... a halálát
megelőző héten egyetlenegyszer sem mulasztotta el, hogy
naponta kétszer is berúgjon... Utolsó szavai pedig ezek
voltak: „Ha volt e földön valaha is ügynöke a Sátánnak, AZ
ÉN VAGYOK!”
A világi ambíciók protestáns tagadása, elvetése mögött
persze némi körmönfont nagyralátás is lapult. Wilberforce a
maga „hasznossági” elve értelmében kereste azok
társaságát, akik valamiféle befolyással vagy hatalommal
rendelkeztek. Samuel fiának, Winchester későbbi
püspökének írta, hogy egy „kimagasló férfiút” sikerült
bemutatnia Dublin érsekének „összhangban az elvvel,
amelyet elsőrendű fontosságúnak tartok... vagyis hogy
összehozzunk minden hasonló gondolkodású embert, akik



előbb vagy utóbb valószínűleg egyesíthetik erőiket a közjó
érdekében. Soha ne mulassz el egyetlen alkalmat sem,
kedves Samuel, hogy valamely derék és hasznos emberrel
ismeretségbe kerülj... Sokkal több véletlen lehetőség
rejtőzik az ismerősök kiválasztásában, mint életünk bármely
más körülményében... Ismerőseink sokasága az a
nyersanyag, amelyből barátok, feleségek, férjek, stb
lesznek.” A protestánsok hittek a „boldogulásban”, és
szívesen segítettek mindenkit, aki egyetértett velük.
Az út, amelyen megközelítették az angol egyházat,
erősen világi volt, és – amennyiben az eszközöket a célnak
rendelte alá – szinte a jezsuitákhoz méltó. 1814-ben például
az ifjú Charles Summer tiszteletes európai körútra indult
Conyngham őrgróf fiaival, s hogy az idősebbiknek egy genfi
professzor leányával kötendő házasságát megakadályozza,
maga vette feleségül a lányt. Lady Conyngham – IV. György
szeretője – 1826-ban hálából bizalmi álláshoz is juttatta,
ezenkívül pedig megtette őt királyi káplánnak,
történetírónak, Llandaff püspökének, a következő
esztendőben pedig – Summer ekkor harminchét éves volt
Winchester püspökének; a püspökséget meg is tartotta
negyvenkét éven át, s ezalatt számos evangélikus személyt
juttatott tisztségekhez egyházmegyéjében. Fivére, aki
szintén evangélikus volt, 1828-ban megkapta Chestert,
1848-ban pedig Canterburyt. A hozzájuk hasonlóan
gondolkodó papokat a protestánsok „hívőnek”, „őszintének”
vagy „jámbornak” nevezték, a többieket pedig így
emlegették: „írástudók és farizeusok”; „Básán kövér
barmai” vagy „a sötétségben járó papok”. A 16. századi
puritánokhoz hasonlóan elszántan törekedtek rá, hogy
pozíciókra tegyenek szert a hivatalos egyházon belül. 1788
ban Isaac Milner elnökké választásával megkaparintották
Cambridge-t. A vele szembehelyezkedő oktatók vagy



lemondtak, vagy vidéki javadalmakkal kellett beérniük. Az
egyetem gyorsan fejlődött; a protestánsok itt taníttatták
tehetséges gyermekeiket, s innen került ki az egyház
számos, helyes gondolkodású, szépreményű majdani
szolgája.
A protestánsok ebből a hídfőállásból kiindulva vették be
Cambridge-t a ragyogó és jómódú szervező, a tizenkilenc
évesen, 1779-ben „megtért” Charles Simeon segítségével.
Simeon ötvenhárom éven át volt a cambridge-i
Szentháromság-templom lelkipásztora. Az volt a cél, hogy
hasznosítsák az anglikán egyház meglévő, de kihasználatlan
propagandalehetőségeit. Cobbet 1802-ben cselesen így
érvelt: „A papság erejének forrása nem az egyházi rang
vagy maga a hivatás, hanem elsősorban az, hogy hol végzi
feladatát. A papok a dolgok természetéből adódóan
mindenütt jelen vannak, s együttes befolyásuk
elképzelhetetlenül hatalmas. Ha bármelyik magas hegy
tetejéről körbetekintünk, és látjuk a mindenfelé meredező
templomtornyokat, megértjük, hogy mitől marad fenn a
rend és a vallásosság, de meglepődünk azon, hogy
előfordulhat egyáltalán olyasmi, mint hitetlenség vagy
rosszindulat.” Ha Cambridge-ben elegendő számú
protestáns végez, remélhető, hogy idővel helyes szemléletű
pap kerülhet minden egyházközségbe, de legalábbis minden
olyan helyre, ahonnan befolyást gyakorolhat a környező
vidékekre. Simeon sokféleképpen és igen gyakorlatiasan
használta fel a mozgalom vagyonát és kapcsolatait.
Protestánsokat jelölt egyetemi előadóknak az alapító
kinevezésével, a londoni szakmai testület és más
intézmények kinevezésével és a templomi széksorok
bérlőinek választása által is. Mások a tisztviselők vagy a
jelentősebb adakozók „megdolgozása” révén jutottak
kórházi, menhelyi és egyéb kápláni hivatalokhoz. A



protestánsok templomokat is építtettek, amelyek
adományozási joga természetesen Simeont és barátait
illette. Pénzüket mindezen felül arra is fordították, hogy
egyházi javakra való adományozási és egyéb jogokat
vásároljanak, illetve ilyen vásárlásokat végző csoportokat
alakítsanak. Túlvilági céljaik érdekében tudatosan és
módszeresen felderítették tehát a régi rendszer számos
kiskapuját és jogtalanságát, s ezeket a körültekintően
megszervezett „győzelmeket” úgy kezelték, mint a
Gondviselésnek a protestánsok oldalán való nyílt
beavatkozását, hiszen egyik legfőbb meggyőződésük volt
s ez mindenképpen kálvinista örökségnek tekinthető –, hogy
semmi sem történik véletlenül.
Végül azonban ez a fajta protestantizmus önpusztítónak
bizonyult. Mindent átható volta és hallatlan alapossága
révén hatalmas tömegeket s igen sok papot is
rákényszerített arra, hogy komolyan vegyék a vallást, és
világosan akarják meghatározni saját helyzetüket. Vad
hullámokat vert fel az anglikanizmus nyugodt tengerén, és a
legkülönbözőbb ellen- és keresztáramlatokat indította el.
Ráadásul még csak nem is volt valódi teológiai rendszer.
Noha mélyen átitatta a kálvinizmus, nem támaszkodott
olyan szilárd struktúrákra, mint Kálvin műve, az Institutio
religionis christianae. Voltaképpen még struktúrája se volt a
Biblián kívül, amelyet mereven, szó szerint értelmezett.
És itt szembesülünk a paradoxonnal. A késő
középkorban és a reformáció időszakában a Biblia jelentette
a protestánsok legfőbb támaszát. A kereszténység – mint
már korábban is megjegyeztük – történelmi vallás. A
protestánsok azzal, hogy a történelmi dokumentumoknak
a Szentírásnak – abszolút elsőbbséget tulajdonítottak,
nyilvánvalóan összehasonlíthatatlanul szilárdabb talajra
helyezkedtek, mint a katolikusok, akik dogmatikai



bizonyításaikban az egyház tekintélyére, vagyis hétköznapi
emberek véleményére és okfejtéseire támaszkodtak;
olyanokéra, akiket bízvást érhetett a gyanú, hogy nem
kívánják a tömegek kezébe adni az ihletett kinyilatkoztatás
szövegét.
A protestánsok pedig még inkább a szigorú bibliai
hagyományokra hagyatkoztak. Hiszen a Bibliában minden
benne van, s amit mégsem találnak, az csakis lényegtelen
dolog lehet. Pretyman Tomline püspöktől származó,
mértékadó szöveggyűjteményükben, az Elements of
Christian Theology-ban a Szentírást illető szövegkritikának
nyoma sincs. A tizenharmadik kiadásban (1820) például ez
olvasható: „A pátriárkák korában az emberek rendkívül
magas kort értek meg, s Mózes idején a zsidók igen
könnyen visszavezethették családfájukat egészen az
özönvízig, sőt Ádámig is.” „Matuzsálem 243 évig volt
kortársa Ádámnak és 600 évig Noénak” – és így tovább. Az
Ó- és Újszövetséget történelmi beszámolókként kezelték, s
betű szerinti hitelességük megkérdőjelezését úgy
tekintették, mint isteni eredetük tagadását.
A 18. század végére ez az álláspont nagyon is
sebezhetővé vált. A tudomány önmagában nem feltétlenül
jelentett fenyegetést a kereszténységre, amely képes volt
saját értelmezési környezetében racionalizálni a kozmológia
tudományának változásait és az újonnan felismert
természeti törvényeket. A tudományosan igazolható
természeti törvények felfedezését bizonyos mértékig még
örömmel is fogadták a keresztény hit védelmezői, mert
felhasználhatták őket a mindenütt és mindenkor
érvényesülő, mindenható isteni intelligencia létének
igazolásaként. Ám szembeszegülhetett-e a vallás a
tudományos módszertan állandó alkalmazásával, vagyis az
igazság öncélú keresésével, tekintet nélkül a várható



felismerések következményeire? A kereszténység olyan hit,
amely magát az igazság fogalmával azonosította, lényeges
volt tehát, hogy szüntelenül keresse és kutassa azt. Ezen az
alapon nyugodott Locke értelmezése is. Csakhogy Locke
olyan korban élt, amikor az igazság tudományos bizonyítása
a várakozásoknak és a valószínűségnek megfelelően inkább
igazolta, mintsem cáfolta a kereszténység állításait. A
helyzet száz év elteltével gyökeresen megváltozott. Ekkorra
már világossá vált, hogy a kereszténységnek nem annyira a
tudománytól, mint inkább a tudományos módszerek
történelmi alkalmazásától kell tartania. A dolog két irányból
is fenyegetett. Egyfelől: a geológusok és asztronómusok,
illetve a biológusok és antropológusok új képet alkottak a
Föld keletkezéséről és az ember születéséről, s az új
látomás az Ószövetséggel semmiképpen sem volt
összeegyeztethető. Másfelől: a szent szövegek új
módszerekkel való tanulmányozása, illetve a filológia és
archeológia segítségül hívása minden korábbi elképzelést
messze meghaladóan bonyolult dokumentumhalmaznak
mutatta a Szentírást; tények és allegóriák szédítő
elegyének, amelyet a többi ókori szöveghez hasonlóan
elemezni, értékelni és rostálni kell.
Túlélhette-e a Szentírás betűjéhez oly erősen kötődő
protestantizmus ezt a folyamatot? Az új szentírástudomány
elsősorban a protestáns Németországból származott, és
kíséretében megjelent az új teológiai megközelítés és
szemlélet is, amely megmutatta a dilemmából kivezető utat.
Az 1820-as és 30-as években Friedrich Schleiermacher
Kálvin óta először megalkotta a keresztény teológia valódi
újraértékelését. Lehetségesnek tartotta egy véglegesen
érvényes teológia megalkotását, olyanét, amelyet
folyamatosan és szüntelenül megújít a tapasztalat. A dogma
– érvelt – nem ismeret, hanem inkább a történelem



eseményeinek párlata; a kinyilatkoztatás a számtalan
egyéni istenfogalom összessége; a keresztény hit tételei
pedig nem bizonyosságok, hanem a jámborságot és
kegyességet támogató gondolatok. A kereszténység lényege
a megváltás, s ennek kulcsfigurája Jézus, akinek nincs
szüksége megváltásra. Az eretnekségeket ezektől az
állításoktól való eltévelyedéseknek, ám Krisztus kettős
természete s a három személyben egylényegű Isten
doktrínáját félrevezetőnek, a feltámadás, a
mennybemenetel és az utolsó ítéletkor való visszatérés
fogalmait pedig lényegteleneknek tartotta. Az egyház a
hívek közössége, testvérülete. Az abba való kiválasztás
Isten tetszése szerint történik, s az emberfaj egy részét nem
szükségszerűen, nem véglegesen és nem
visszavonhatatlanul zárja ki. Ez az elemzés és konklúzió
legalábbis elméletileg – lehetővé tette, hogy a kálvinisták és
lutheránusok visszatérjenek az egyház kebelébe, és
megnyitotta az utat a keresztény teológia előtt a
tudománnyal, a modern bibliakutatással és a többi
diszciplínával való kiengesztelődés felé. Voltaképpen nem
volt más, mint ugyanaz a teológiaiminimum-tradíció,
amelyet Erazmus alkotott meg és Locke fejlesztett tovább.
Ugyanakkor azonban ez volt az a védelmi vonal is,
amelynél – legalábbis eleinte – néhány protestáns hajlamos
volt beásni magát. Az evangélikus fundamentalisták
egyszerűen elfordították pillantásukat a tudománytól és
attól is, amit a német „felsőbb kriticizmusnak” neveztek el.
1835-ben – szinte egy időben a geológia talán legnagyobb
horderejű felfedezéseivel – a német bibliatudós, David
Friedrich Strauss kiadta Leben Jesusának első kötetét, amely
úgy elemezte az evangélium beszámolóját, mint bármely
más forrásgyűjteményt, és megkísérelte kitapintani benne a
mítosz elemeit. Strauss érvelése szerint „Krisztus



természetfeletti születése, az általa véghezvitt csodák,
újjászületése és mennybemenetele örökkévaló igazságok
maradnak, bármilyen kétségek is férhetnek történelmi
valóságosságukhoz”. Kijelentette: „Jézus életének
dogmatikai jelentősége sértetlen és kikezdhetetlen marad”
ám könyve legfőbb hatásaként az Újszövetség
szavahihetősége csökkent, ellentmondásosságának ténye
pedig kidomborodott. Az új agnosztikusok egyike, Arthur
Hugh Clough Epi-Straussium című versében nem is hagyja
ezt a tényt említetlenül:
Máté, Márk, Lukács és János, a
szentséges
semmibe enyésztek mindannyian...
A kereszténységből történt első nagy exodus az 1830-as
években következett be; ezután lassú és egyenletes
elsodródás volt tapasztalható, elsősorban Darwin hatásának
következtében az 1850-es években és az 1860-as évek
elején. Egyes protestánsok örömmel üdvözölték a kihívást
jelentő helyzetet. Charles Kingsley tiszteletes így írt az
evolúcióról: „Az emberek azt hiszik, hogy megszabadultak a
dolgokban közreműködő, beavatkozó Istentől – a Nagy
Varázslótól, ahogyan én nevezem –, és most választaniuk
kell a véletlenek uralta világ és egy eleven, mindenben jelen
lévő és szüntelenül munkálkodó Isten között.” A többség
azonban – ki békésen, ki dühödten – elutasította a teológiai
változásokat, s ez az anglikán egyháznak, mint a
parlamentnek alárendelt intézménynek, különböző
fegyelmezési nehézségeket okozott. A parlament az
intézményi reform tekintetében egyre aktívabban
avatkozott be az egyház dolgaiba. Olyan törvények léptek
életbe, mint az Established Church Act és a Tithes Act



(1836), a Church Pluralities Act (1838), a Church Disciplines
Act és a Sinecures Act (1840), valamint egy olyan törvény,
amely a Judicial Committee of the Privy Council (a Királyi
Államtanács Törvényszéki Bizottsága) hatáskörébe utalta az
egyházi kéréseket, fellebbezéseket és folyamodványokat
(1833). Az egyház voltaképpen csak a törvény által
megengedett mértékben tarthatta kezében a saját fegyelmi
és hitelvi problémáit, és egyes, a többségi véleményt sértő
nézeteket megfogalmazó anglikán teológusok akár az
államhoz is fordulhattak védelemért. 1832-ben a Reed
Dickson Hampden tiszteletes oxfordi előadásain a német
álláspontot képviselte, amely szerint a teológia korról korra
változik, és tükrözi a mindenkori filozófiát; a tantételeket
fennkölt tényekből állítják össze hétköznapi és olykor a
legkevésbé sem emelkedett szellemű emberek, valamint az
egyház kinyilatkoztatásai sokszor következetlenek, sőt
ellentmondásosak, és semmiképpen sem tévedhetetlenek.
Observations on Religious Dissent című művében (1834)
kijelentette, hogy a dogma magához a valláshoz képest
másodlagos fontosságú, és síkraszállt a vallási türelemért,
mondván, hogy a hit lényegét tekintve nemigen vannak
különbségek a keresztények között. Röviden: az irányvonal
megint csak erazmusi volt. Anglikán részről heves tiltakozás
tört ki, amikor Hampdent Oxfordban 1836-ban állami
egyetemi tanárrá avatták, illetve amikor 1847-ben Hereford
püspöke lett; a tiltakozásnak csak akkor lett vége, amikor a
miniszterelnök a törvény teljes szigorának alkalmazását
helyezte kilátásba.
Mindezen felül ott volt még az anglikán egyházon belüli
probléma is: a nagyon sokféle teológiai álláspontot kellett
összebékíteni, s ezek száma az új tudományosság
következtében egyre szaporodott. 1847-ben Exeter püspöke
nem volt hajlandó egyházi javadalmat adni G. C. Gorham



tiszteletesnek – azzal az indoklással, hogy a keresztelésben
való újjászületéssel kapcsolatban vallott kálvinisztikus
nézetei a Harminckilenc cikkellyel összeegyeztethetetlenek.
Gorham nem hagyta magát. 1848-ban az Anglican Court of
Arches előtt ismét alulmaradt, de a világi Judicial Committee
of the Privy Council végül igazat adott neki. E két eset jól
mutatja, hogy az anglikán egyház nem irányíthatta teljes
joggal a saját dolgait, és nem akadályozhatta meg, hogy
általa eretnekeknek ítélt személyek a világi hatóságok
közbenjárásával egyházi pozíciókhoz jussanak.
Ebben a közegben történt, hogy az anglikán egyház egy
szárnya közeledni kezdett Róma felé. A végső felelősség itt
is a protestánsoké, minthogy az általuk támasztott
újjáéledési hangulat szükségszerűen ellenséges és
ellentmondásos törekvéseket hozott felszínre; a
kereszténység egészének jellegzetessége, hogy ha a
hangsúly valamely vonatkozására helyeződik, a rivális vonás
azonnal fejlődni kezd. Az 1820-as években Oxford és
kiváltképp az Oriel College intellektuális megújuláson esett
át. Oriel egyetemi önkormányzatának tagjai közt volt John
Keble, John Henry Newman, R. H. Froude, valamint Edward
Pusey, a héber nyelv professzora. Mozgalmukat 1833
júliusában indították Keble-nek Oxfordban, a nemzeti
aposztázia témájában tartott beszédével, folytatásképpen
pedig értekezéseket jelentettek meg, amelyekben mintának
tekintették mindazt, amiről úgy vélték, hogy az egyház
hajdani apostolainak hite és mindennapos gyakorlata volt.
Figyelemre méltó, hogy míg a reformáció idején az első
protestánsok a pápai triumfalizmus és a mechanikus
kereszténység ellenében fordultak a korai egyház felé, a
keresztény reformerek ez új csoportja arra használta a
hajdanvolt idők lámpását, hogy megtalálja az utat vissza,
Róma felé. Az oxfordi mozgalom több tagja evangéliumi



vallású családokból származott, mégis az evangéliumi
protestantizmus volt az, amit belső ellenségnek tekintettek
mindannyian. Keble és Newman visszataszítónak találta,
ahogyan a protestánsok beszélnek a vallás dolgairól.
Newman megvetette „azt a mechanikus módot... ahogyan
Krisztus szent halálának és vére ontásának dogmáját úgy
dobálják ide-oda, mintha bizony valamiféle varázslat vagy
bűbáj volna, amely bizonyosan megtéríti az embereket”. Ők
a szépséget keresték és a misztériumot. Keble
„veszedelmesnek” tartotta „hitvány és avatatlan emberek
tudomására hozni Isten jövendöléseit”. „A szó eredeti,
helyes értelmében vett új igazságokat – tette hozzá – nem
fedezhetünk fel, és nem is kívánunk felfedezni. Az antikvitás
emlékei azonban gondos tanulmányozás árán feltárhatnak
sok mindent, ami a mi korunkban újdonságnak számít, mert
már szem elől tévesztettük őket és megfeledkeztünk róluk.”
Mindketten elítélték „Burnet és Hoadley alantas
gondolkodású iskoláját”, amely „elrabolt az egyháztól
minden szépséges kinyilatkoztatást”.
Az oxfordi mozgalom bizonyos értelemben az erazmista
tanok elutasítása volt. Ha Newman és Keble Erazmus és
Colet nyomdokain járva felkereshették volna Becket Szent
Tamás síremlékét, mielőtt még lerombolták volna, a
tapasztaltakból valószínűleg homlokegyenest ellenkező
tanulságot vontak volna le. Az volt az igazi keresztény
egyház, nem pedig a minimális teológia. Newman távolodni
kezdett az anglikanizmustól, miközben a 4. századi
arianizmusról szóló könyvén dolgozott. A saját
tevékenységén ismerte fel, mily hatalmas veszélyt jelent a
történetírás a protestantizmusra annak bibliai
fundamentalizmusa miatt. „Aki elmélyül a történelemben,
megszűnik protestánsnak lenni” – írta egy helyütt. A
történelemtudományt a katolicizmus óriási kincsének és



előnyének tekintette, minthogy tanulmányozása megidézte
az emberben múltjának elképzelhetetlen gazdagságát,
amelyre a 19. században látszólag már egyedül csak Róma
emlékeztetett.
A mozgalom tagjai eleinte feltételezték, hogy az angliai
egyház kebelén belül biztonsággal működhetnek; legalábbis
úgy tartották, hogy utóbbi „Krisztus egyetlen, szent
katolikus és apostoli egyházának igaz része vagy ágazata”,
amely az igazságot tanította, míg a nonkonformisták és a
protestánsok az igazságnak csak egy-egy részét, Róma
pedig többet, mint az igazság. Elutasították a
latitudináriusok tanítását, mely szerint „a kinyilatkoztatott
vallásról minden ember sajátságos nézeteket alkot, amelyek
Isten szemében egytől egyig elfogadhatók, ha ezeknek
megfelelőek a cselekedetei is”; és azzal érveltek, hogy a
vallás igazsága nem a Szentírásból és az egyház
tekintélyéből ered, hanem teljes egészében és csakis a
Szentírásban foglaltatik – „noha benne van a
hagyományokban, pusztán az írás tanulmányozásával is
kihüvelyezhető... az Evangélium üzenete vagy tanítása...
közvetett és burkolt formában ott rejtőzik feljegyezve a
felszín alatt”. Ezt a középutas álláspontot különösen nehéz
volt fenntartani, hacsak nem folyamodtak mind nyíltabban a
tekintélyelvhez, amellyel meg lehetett védelmezni a
Szentírást a szövegkritikával szemben. Apologia Pro Vita
Sua című művében Newman így támadja a protestáns
liberalizmust:
A gondolat szabadsága önmagában igen jó dolog, de utat nyit a hamis
szabadság számára is. Liberalizmuson a gondolkodás hamis szabadságát értem,
vagy a gondolkodás gyakorlását olyan dolgokon, amelyekben az emberi elme
természeténél fogva nem juthat semmiféle eredményre, a róluk való
töprenkedés tehát nem helyénvaló. Ilyenek például a mindenfajta alapelvek és
alapigazságok; s ezek közül is a legszentebbek és legfontosabbak kiváltképp
arra alkalmasak, hogy általuk kitapinthassuk a kinyilatkoztatás igazságait. A



liberalizmus tehát az a tévedés, hogy az emberi elme ítéletének vetjük alá e
kinyilatkoztatott tanításokat, amelyek természetük szerint felette állanak és tőle
teljességgel függetlenek, s arra törekszünk, hogy saját belső mértékünkkel
határozzuk meg az értékét és igazságát olyan állításoknak, amelyek igazságai
csakis Isten szavának számunkra felfoghatatlan, külső erején és tekintélyén
alapszanak.
Ez az igen világos és súlyos kijelentés egyértelműen
tagadja az erazmusi hagyományt és kiváltképp Locke
elképzelését, mely szerint az igazságot keresni és hajszolni
kell, bárhová vezessen is a kutatás. Az iskola egyes anglikán
követői, például Samuel Wilberforce és W. E. Gladstone azt
gondolták, hogy a Szentírás újfajta értelmezéseivel és
általában a modern világ hatásaival sikeresen
kimagyarázhatják magukat a tudomány által felvetett
problémák szorításából. Anglikánok maradtak tehát.
Newman nem vállalt kockázatokat – éppen ellenkezőleg:
hitte, hogy lennie kell egy végső pontnak, amelyen túl már
nem hatolhat az emberi kutatás és okoskodás. Addig a
pontig szabad tere van a gondolkodásnak és érvelésnek,
azon túl pedig mindkettő tilos. Ámde ki mondja meg, hogy
hol van a határ? És hogy mit kell hinnünk e határ túloldalán?
Csak egyetlen egyház, Róma áll készen arra, hogy felvállalja
ezt a felelősséget és annak igen komoly következményeit.
Így aztán az 1840-es és 1850-es években a
megfellebbezhetetlen tekintélyt kereső Newman és mások
is Róma felé fordították tekintetüket.
Döntésüket természetesen nem csak e fenti
meggondolások motiválták. A mozgalom Rómához tért
tagjainak önvizsgálata, belső tanakodása ugyanúgy
megismerhető a fennmaradt levelek ezreiből, mint azoké,
akik végül másként határoztak. Mindannyian jól ismerték
egymást, igen élénk levelezésben álltak, és megvitatták
problémáikat, véleményeiket bármiféle cenzúrától,



inkvizíciótól és büntetéstől való félelem nélkül; a komoly
gondolkodású, művelt keresztény ember hitét befolyásoló
számtalan tényező és hatás oly világosan tapintható ki
ezekben a levelekben, mint ahogy talán soha máskor, sem
azóta, sem azelőtt. A korszak ebben az értelemben
egyedülálló, és meghatározó fontosságú is. A levelekből
kiderül, hogy az értelem, a becsvágy, a társadalmi
tényezők, a barátság, a divat és a keresztény élet számtalan
mozzanata – az esztétikától a tiszta teológiáig – mind-mind
szerepet játszottak a folyamatban. A vallásos hit
megváltozása igen bonyolult dolog, és sokkal valószínűbb,
hogy pascali, semmint hogy voltaire-i logika szerint halad.
„Nem a logika volt, ami előrevitt – írta Newman –, hanem a
szív.” „Valóban – teszi hozzá Manning –, ha valami valaha is
a Kereszthez vezetett bennünket, az a bűnbánat volt, az
oltár és az áldozat.”
Bizonyára voltak katolikus megtértek, akik számára a
szentségek és a szertartások jelentették a legfőbb vonzerőt.
Ami azonban a nagy szellemeket – például Manninget vagy
Newmant – illeti, nehéz nem gondolni arra, hogy a fő
impulzus egy olyan egyház szükséglete volt, amely a
tekintélyen alapuló hatalom gyakorlását nemcsak elfogadta,
de büszkélkedett is vele. Manning szemében az állami
ellenőrzés azt jelentette, hogy az anglikán egyházat
megfosztották a hatalom gyakorlásának lehetőségeitől.
Hampden püspökké szentelése ellen így tiltakozott:
„Rettenetes és kimondhatatlanul arcátlan dolog Vele
szemben, aki mindennek Irányítója, hogy az egyház
számára püspököket nevezhet ki bármely világi személy, aki
történetesen az alsóház élére került. Olyan ez, mint amikor
kurtizánok pápákat emelhettek trónra kedvük szerint.”
Néhány évvel később, 1851-ben, már nem volt olyan biztos
benne, hogy a szajhák pápaválasztása történelmi igazság;



ekkor már inkább protestáns rágalomnak tekintette a
dolgot: „...vajon nem kellene-e a katolikus egyháznak
jobban – tudatosan és teljes folyamatában – ismernie saját
történetét, hogy ilyen kérdésekben senki épeszű ember ne
szegülhessen szembe vele?” Manning számára már az első
perctől kezdve kétségtelen és világos volt, hogy a
hatalomnak teljes egészében az egyház kezében kell lennie,
hogy átruházása csakis a legszigorúbban hierarchikus lehet,
s hogy végső soron a – személyében és szerepét tekintve
egyaránt misztikus – pápa kezében kell összpontosulnia. Írt
arról a „már régóta szilárd meggyőződéséről”, hogy „a
Szentatya a leginkább természetfeletti személy, akit valaha
is láthattam... Látványa lenyűgözött és áhítattal töltött el;
de félelmet nem éreztem, csak tudatában voltam Isten és a
természetfeletti erők közelségének s az egyház
megpróbáltatásainak.”
Abban az időben tehát, amikor a 19. század szellemi
fejlődése egyes protestánsokat az agnoszticizmusba
taszított, másokat a szellemtelen és közönyös
fundamentalizmus felé sodort, némelyeket pedig teológiájuk
heroikus újraértékelésére késztetett, a katolicizmus és
elsősorban a pápaság eszménye új vonzerőt nyert, s
ráadásul olyan vonásai által, amelyek miatt valaha igen
sokan értékelték kedvezőtlenül. 1846-ban Manning így
vádolta az anglikanizmust: „Úgy tűnik, hogy Anglia egyháza
híjával van a múltnak, a szervezettségnek, a teljességnek,
az értelemnek, a rendnek, az erőnek és az egységnek;
dogmáink puszta papírok, szertartásainkat elhagytuk,
fegyelem nincs, s megosztott a püspökség, a papság és a
világi hívek is.” E sajnálatos állapot ellentéteként ott
tornyosult a katolikus egyház, a diadalmasan egységes és
szilárd, a változatlan és változhatatlan, amely – ha
feltételezései igazak – minden támadásnak fölötte áll.



Egyedül ez az egyház lehet képes valóban elfogadni
Newman állítását, mely szerint az ilyen feltételezések
kutatása és firtatása törvénytelen, s az egyház hatalmának
erre való felhasználása lehetetlen. A 19. század
agnoszticizmusának és apadó hitének mind sötétülő síkján
Róma úgy állt, mint valami erőd, ahol ha a felvonóhidat
felemelik, a vastag falak tökéletesen elválasztják a világtól
az igaz keresztényeket. A protestánsok fellegvárának falai
ugyanakkor mállottak és omladoztak, s a már beférkőzött
ellenség sebesen rombolta őket belülről is. A megtértek
írásaiban gyakran fordulnak elő a biztonság, a menedék, a
biztos helyre menekülés képei. Ez adja meg a kulcsot a
római katolikus egyház 19. századi felemelkedésének és a
pápai hatalom megerősödésének kérdéseihez.
Természetes, hogy azok jelenléte az egyházon belül,
akiket a biztonság és a tekintély keresése hozott oda,
tovább erősítette ezeket a bimbózó tendenciákat.
Különleges eset volt W. G. Wardé, aki mielőtt 1845-ben
elhagyta volna az anglikán vallást Róma kedvéért, Ideal of a
Christian Church című könyvén dolgozott, melyben a
személyes felelősség tagadására helyezte a hangsúlyt.
„Ama varázskörön belül, amelyet védelmez, megkímél
bennünket a kétségek gyötrelmeitől, a vita
szükségességétől, és nem kell mást tennünk, mint hogy
tanulunk és hiszünk.” Amit „lelkiismeretnek” nevez, nem
más, mint az egyház tekintélye előtt való meghajlás aktusa,
amelyben az értelemnek, az intellektusnak semmiféle
szerepe nincs. Mint a liberalizmus elől menekülő ember,
természetszerűleg ádázul küzdött minden olyan próbálkozás
ellen, amely az erőd falain belül kívánta meghonosítani azt.
1857-ben nehezményezte, hogy a Szentszék elítélte Anton
Gunther műveit, amelyekben szerzőjük azt állította, hogy
nincs valódi szakadék a természeti és természetfeletti



igazság között – ez az álláspont a tudományos érvelés
egésze szempontjából felbecsülhetetlen fontossággal bír.
1863-ban ő lett a befolyásos Dublin Review szerkesztője, s a
lapot arra használta fel, hogy szorgalmazza: Róma vonja
ellenőrzése és irányítása alá a katolikusok által folytatott
tudományos és történelmi kutatásokat. Ez visszatérés volt a
totális társadalomról alkotott középkori elképzeléshez,
amelyben lehetetlen volt megjelölni azt a pontot, ahol az
egyház hatalma véget ér, mert az anyagi, világi dolgokat
teljességgel a lelki-szellemi szemlélet és megközelítés
hatotta át. Ward azzal érvelt, hogy a teológiának és az
emberi tudás más területeinek az elkülönülése gyakorlati
képtelenség, minthogy oly igen nagy köztük az átfedés:
„Látjuk tehát, hogy a világi tudomány mily hatalmas
területére terjed ki az egyház fennhatósága... Az egyház
rendelkezik a hatalommal, hogy tévedhetetlenül
megállapítsa és kijelentse valamely felvetésről, hogy
tévelygés, hogy hibás, ha az bármely következtetésében
vagy következményében tagadná annak hitelvi tanításait. A
világi tudomány márpedig bővelkedik az ilyen
felvetésekben, s ezek felett csakis az egyház hozhat
csalhatatlanul biztos ítéletet.”
Az emberi intellektus és a tudomány szabadsága elleni
támadás az egyház 19. század folyamán egyre erősödő
befolyásának csak az egyik aspektusa volt. Az angliai
megtértek tiszteletre méltó erőfeszítéseket tettek annak
érdekében, hogy teljes szigorával alkalmazzák azt a
morálteológiát, amely az emberi cselekvés és gondolkodás
legparányibb mozzanataira is ki kívánta terjeszteni
fennhatóságát, s a bűnbánó embert teljességgel rábízta
papi felügyelője gondjaira. A viktoriánus kor jellemző
szokása volt, hogy mindent papírra vetettek (és meg is
őrizték levelezésüket, feljegyzéseiket), s ennek



köszönhetően behatóan megismerhetjük lelki életük
részleteit. F. W. Faber, a költő és himnuszíró a Wilberforce
éhoz hasonló társadalmi és vallási környezetben született;
mint megtért ember és katolikus pap, az új, triumfalista
lelkipásztorság kiváló példája volt. Álljanak itt például egy
gyóntatottjához, Mrs. Elizabeth Thompsonhoz írt sorai: „Az
Ön minden hibája két okra vezethető vissza: mindennek
középpontjába saját magát helyezi, s az őszinteségnek és
egyszerűségnek nagyon is híjával van. Jelenleg a
leghalványabb fogalma sincs arról, hogy lelkére ez utóbbi
fogyatékosságnak milyen – a legszorosabb értelemben vett
– pusztító hatása van. Imádkozzon mindennap, hogy e két
hibáját leküzdhesse, és különös figyelemmel gondoljon rájuk
lelkiismeret-vizsgálatai során. Nem szabad túlságosan
emelkedett lelkiségű könyveket olvasnia. Imádkozzon
amennyit csak tud... soha ne vitatkozzon a vallás dolgai
felől... Jelenleg semmi jele annak, hogy Isten a
tökéletességre hívja Önt... Lelki élete ez idáig nem volt több,
mint valóságtól elrugaszkodott, homokra építő ambíció.
Önnek most bele kell kezdenie...” Fennmaradt egy 1860-ból
származó, tiltakozó kitörés is, amelyet Faber atya
szokásához híven, hálószobájának ajtaja alatt becsúsztatva
juttatott el a címzetthez, William Morrishoz, az egyik
alárendelt paphoz:
A magasabb gondolatok hiánya mutatkozik meg abban, hogy megtagadtad
Miss Merewethertól az oltáriszentséget, mert annak kiszolgáltatása esetleg öt
perccel megrövidítette volna a reggelidet. 1. A szolgálatkészség hiánya egy
testvéreddel szemben, s éppen akkor, amikor betegen fekszik. 2. Tetteid
zsinórmértéke nyilvánvalóan nem az, hogy Jézus miként cselekedett. 3. A
megbánás hiánya még akkor is, ha az csak mikroszkopikus kényelmetlenséggel
jár. 4. A fecsegés, ha már a reggelinél tartunk. 5. A lelki érzékenység nyilvánvaló
hiánya, amikor a reggeli időtartamát akadálynak tekinted, s erről a lelketlenség
vagy a szégyen leghalványabb érzése nélkül beszélsz. 6. Egy kívülálló, egy
beteg iránti könyörületesség hiánya. 7. A lélek buzgalmának hiánya, amikor egy
beteget megfosztasz a Kegyelem Forrásától. 8. Szeretetlenség Jézus iránt, aki



vágyakozik rá, hogy a lelkeknek megmutatkozzék, te pedig megakadályoztad
Őt, ahelyett hogy öt perccel megrövidítetted volna reggelidet s az Ő háromórás
szenvedését a kereszten – teérted. Oly sokat beszélsz a Miasszonyunkról
gondolj csak arra, hogy mily kevéssé szereted Őt, ki az oltáriszentségen oly igen
örvendezik. 9. Az alázat hiánya, amikor nem tetted meg, mert azt hitted, hogy
rád erőltetik a feladatot. 10. A jámborság hiánya az ítéletben, ha azt hitted,
hogy rád erőltetik a feladatot. 11. Teljes hiánya a szentek alapelvének, mely
szerint minden pillanatban résen kell lennünk, hogy szaporíthassuk érdemeinket,
és valami Istennek tetszőt cselekedhessünk. 12. E kicsinyesség rútsága, amely
még inkább szembeszökő, ha a St. Philip’s Institute roppant, apostoli
szelleméhez hasonlítjuk. 13. E cselekedet leleplezi az ima elevenségének és
szellemének hiányát. 14. A lelkiismeret-béli érzékenység hiányának bizonysága.
15. Annak bizonyítéka, hogy Isten még sincs mindig és mindenütt jelen – a te
első gondolatod nem más, mint saját magad s a magad kényelme. Tenálad
csakis az önzés áll készen minden pillanatban; a magasabb megfontolások
egyáltalán nem. Szerencsétlen gyermekem; bensőd e lelepleződése reád nézve
szomorú és szégyenletes; ez az, amit már régóta láttam – de nem oszlathattam
el önszereteted, önmagad felé fordulásod és megrögzött tévhiteid ködét,
amelyben élsz. Hitvány vagy... ez lényeged.
Egyik értelmiségi a másiknak – ne feledjük.
A tekintélyen alapuló hatalomnak és az egyéni
lelkiismeret átható egyházi ellenőrzésének hangsúlyozását
szinte szükségszerűen kísérte az örökkön tartó bűnhődés
gondolatához való ragaszkodás. A Pokol elhagyása a 19.
századi liberális protestáns papok ötlete volt, akik közül
ellenfeleik véleménye szerint – sokan estek az
univerzalizmus eretnekségének bűnébe. Minél közelebb
került valaki Rómához, annál inkább látszott növekedni a
Pokol jelentősége (noha a protestantizmus egy szélsőséges
fundamentalista irányzata is hasonlóképpen gondolkodott).
Az Oxford-mozgalom tagjai kitartottak annál az
elképzelésnél, hogy a konkrét, fizikai tűz általi megégettetés
fontos részét alkotja az örök bűnhődés kínjainak. A Pokolról
szóló prédikációjában (1856) Pusey megjegyezte: „Ez hát az
elkárhozottak első, testi szenvedése, hogy lángok tavába
meríttetnek. Ó, jaj, jaj és jaj! Kimondhatatlan,
elképzelhetetlen, végeérhetetlen jaj!” Keblének így írt: „Az



emberek manapság túl sok mindent merészelnek, és
merészelnének többet is, sőt mindent, ha nem rettentené el
őket az örökkévalóságig tartó szenvedés. A gonoszokra váró
Purgatórium még nemigen hatja meg őket.” Newman, amíg
hitt a fizikai kínzásban, a Discourses to Mixed Congregations
című könyvben újra kinyomtatott prédikációjában
képzeletgazdag és rémítő leírását adta az elkárhozott lelkek
szenvedéseinek. A téma szemmel láthatólag erősen
foglalkoztatta; hangsúlyozta is a dolog központi fontosságát:
a Pokol „a kereszténység rendszerének nagy tehertétele...
fordulópont a panteizmus és a kereszténység között; a
kritikus tantétel, amelytől nem szabadulhatunk; a
keresztény vallás legfőbb mozzanata. Vajon mi
valószínűtlenebb: hogy létezik az örökkévalóságig tartó
bűnhődés, vagy az, hogy nincs Isten? Mert ha Isten létezik,
örök bűnhődésnek is lennie kell.”
Maga Róma természetesen mindig is ragaszkodott a
Pokol intézményéhez. Éppen az ilyen és hasonló tantételek
szilárdsága volt az, ami oly sokakat késztetett arra, hogy
megtérjenek. A Pokol lelkipásztori célokra való felhasználása
nagymértékben erősítette Liguori Szent Alfonz munkájának
eredményét. Alfonz 1732-ben alapította meg a
redemptorista rendet, amely a Pokol tüzével foglalkozó
prédikációkra, lelkigyakorlatokra és böjtös missziókra
szakosodott a közönséges katolikus plébániákon. A rend
virágzott, és szerepük a katolikus világban még fontosabbá
és sokrétűbbé vált abban az időben, amikor a
protestantizmus igyekezett a Pokol képét háttérbe szorítani.
Alfonz 1758-ban adta ki Az örök Igazságról szóló művét,
amely kézikönyvként szolgált saját közösségében és a
plébániákon egyaránt. Úgy vélte, hogy egyetlen elkárhozott
ember bűze képes az egész emberiséget megfojtani.
Különös, de a Mennyországot nem volt hajlandó lefesteni;



azzal érvelt, hogy képtelenek elképzelni azok, akiknek csak
a földi gyönyörűségekről vannak tapasztalataik. A Pokol
leírásában nem akadályozták efféle skrupulusok: „...a
szerencsétlen, hitvány gazembert úgy veszi körül a tűz,
mint a kandallóban a fahasábokat. Feneketlen, izzó
mélységet lát maga alatt és maga felett, és roppant,
végtelen lángolást minden oldalon. Ha lát, tüzet lát, ha érint
valamit, tüzet érint, ha lélegzik, tüzet lehel be. Úgy van a
tűzben, mint vízben a hal. És ez a tűz nemcsak körülveszi az
elkárhozottat, de beleibe is behatol, hogy annál jobban
gyötörje őt. Egész teste tűzzé válik, hogy lángolnak a belei
is, lángol a szíve odabent a mellében, lángol fejében az agy,
ereiben a vér, s még a velő is a csontjaiban – minden egyes
elkárhozott lángoló kemence maga is.”
A redemptoristák emelték ki a feledésből és adták ki
rémséges fametszetekkel ékesítve 1807-ben a 17.
században élt Giampietro Pinamonti híres munkáját, a
Ľinferno aperto al cristiano perchè non v’entrit. A mű egy
írországi kiadása még 1889-ben is megjelent, és hatása
egyértelműen kimutatható a Joyce Portrait of the Artist as a
Young Man (Ifjúkori önarckép) című regényében olvasható
Pokol-prédikációban is. A redemptoristák gyakran tartottak a
katolikus iskolákban ilyen témájú szentbeszédeket. Egyikük,
Joseph Furniss tiszteletes számos gyermekkönyvet írt,
amelyekben kiemelkedő szerepet játszott a Pokol. A The
Sight of Hellben például a Föld középpontjában elhelyezkedő
üregként ábrázolja, ahol izzó kátrány- és kénpatakok
csordogálnak, szikrák zuhognak és tüzes köd gomolyog
mindenütt. A gyötrődő lelkek sikoltoznak, „üvöltenek, mint
az oroszlánok, sziszegnek, mint a kígyók, vonítanak, mint a
kutyák, és nyöszörögnek, mint a sárkányok”. A barlang hat
részre oszlik, s ezekben más-más kínok várják az
elkárhozottakat: izzó prés, mély katlan, zubogó üst, lángoló



kemence és tüzes koporsó. „A kisgyermek ott van a vörösen
izzó kemencében. Hallga, sikoltozik, hogy kiengedjék; nini,
mint vergődik és tekereg a lángok között! Fejét a kemence
tetejébe veri, lábával a rostélyon toporog... Isten igen
jóságos volt hozzá. Ő bizonyosan látta, hogy e gyermek
egyre rosszabb és rosszabb lesz, hogy vétkeit nem bánja
soha, s hogy a Pokolban mind keservesebben kell
bűnhődnie. És akkor Isten könyörületességében már kicsiny
korában elszólította őt e világból.” Furniss művének vagy
négymillió példánya kelt el az angol nyelvterületen. Nem
szabad azonban azt hinnünk, hogy csak a gyermekeket
ijesztgették a Pokol képeivel. A katolikusoknak – néhány
protestánstól eltérően – nem volt „kétféle tanításuk” a
Pokolról; minden kor- és társadalmi osztálynak ugyanazt a
képet tálalták, és ugyanazokat a fantáziadús rémségeket.
Faber atya, akit igen erősen foglalkoztatott a halál, és
minden, ami azután következik („Ó, sír, és ó, halálnak
gyönyörűségei... a halál mindenütt oly szorgosan
munkálkodó jóságossága...”; „A halálos ágyak az egyház
fontos részei... melyek hozzá tartoznak, hivatal szerint”),
kárhoztatta a gondolatot, hogy a Pokolról az alsóbb
néposztályoknak prédikáljanak, de a magasabb rétegek
tekintetében nem emelt kifogást: „Véleményem, hogy az ép,
erős és egészséges lelkekben igen jó, derék munkát
végezhet a Pokolról való gyakori elmélkedés...” Ráadásul: a
katolikus értelmiségiektől elvárták, hogy egyetértsenek a
doktrínával, s ahol helyénvaló, hivatkozzanak rá műveikben
is. 1892-ben a katolikus zoológus, St. George Mivart
professzor felvetette: elképzelhető, hogy az elkárhozottak
szenvedései fokozatosan enyhülnek. A gondolatot
elfogadhatónak tartotta Newman is. Vaughan püspök,
Westminster érseke azonban nem így gondolta a dolgot, és
követelte, hogy Mivart írjon alá egy, az ortodox tanítás



elfogadásáról szóló nyilatkozatot. Mivart elutasította a
követelést, s egykettőre az egyház sáncain kívül találta
magát.
15
Róma, mint a középkori bizonyosságok, a társadalmi
homogenitás, az egységes életszemlélet letéteményese,
erős vonzást gyakorolt az értelmiségiek egy bizonyos
típusára, és nem csak Angliában. Franciaországban ez az
áramlat, legalábbis eleinte, sokkal erősebb volt, és
kapcsolódott azokhoz a társadalmi és politikai erőkhöz,
amelyek a populista triumfalizmus hajtóerejévé tették a
francia katolicizmust a 19. század folyamán. Chateaubriand
Génie du Christianisme című munkája az új katolikus és
pápai apologetika előfutára volt. A 12. század óta első ízben
számos különböző érdek és irányzat látott a pápaságban
legalábbis lehetséges – népszerű erőt, amely védelmet
kínált a nem jó néven vett világi követelésekkel szemben, és
a civilizációs hagyományoknak a régi királyi házaknál sokkal
elfogadhatóbb védelmezőjéül kínálkozott. Az egyház
gallikanizmusának és lokalizmusának hanyatlása, és a régi
típusú arisztokrata püspökök háttérbe szorulása okán a
püspöki hatalom hirtelen és tartósan meggyengült, s így
közvetlenebb és szorosabb kapcsolat jött létre a pápa és a
helyi lelkészek (rajtuk keresztül pedig a gyülekezetek)
között. 1819-ben de Maistre a pápaság figyelemre méltó
felmagasztalásával lépett a nyilvánosság elé; nemcsak a
pápa tévedhetetlenségének régi s a 18. században erősen
leértékelődött doktrínáját porolta le, hanem meggyőző,
modern, világi érveket is felsorakoztatott a pápaság
intézményének megerősítése mellett, minthogy a barbárság
és a proletariátus terrorjának fenyegetésével szemben
csakis ez lehet megfelelő védelem. A francia forradalom és
az azt követő események lerombolták a totális keresztény
társadalmat, de egyben új pozíciót is biztosítottak a



kereszténységnek: szerteágazó és lármás kisebbségi
mozgalommá tették, amely keményen fellépett a
változásokkal szemben, lelkesen védelmezte a
konzervativizmust, a józan ésszel a romanticizmust, a
haladással a hagyományt állította szembe, és értőn játszott
az emberi lélek kiirthatatlan érzelmeinek húrjain. Amint azt
a konzervatív értelmiségiek felismerték, a katolicizmus volt
a fő haszonélvezője a kereszténység új erőre éledésének,
mert ő tette a legkevesebb engedményt a modern,
egalitárius világnak, s mert töretlen hitét egy tekintélyen
alapuló hierarchia útján sugározta szét. Neki volt ezenkívül
konkrét és személyes uralkodója, karizmatikus, szent és
nemzetek feletti sarkcsillaga, akire a világ
hagyománytisztelő keresztényeinek minden várakozása
fókuszálódhatott. Vajon miért ne vezethetné a pápa a hit
nagy, mindenkit egyesítő mozgalmát, a milliók
diadalmenetét?
A gondolat nem volt teljesen új. VII. Gergely már úgy
látta magát mint közvetítőt a nép és a királyi önkényuralom
között; Becket és más főpapok lármásan és látványosan
folyamodtak a széles tömegek támogatásáért az állammal
való konfliktusaik során. Az egyház és a szabadság egy
fajtájának azonosítása régi doktrína, amely Szent Pál
tanításában gyökerezik, a francia forradalom azonban
mintegy új életet lehelt belé, minthogy emlékeztetett rá,
hogy a zsarnokság sokarcú dolog: létezik az értelem
zsarnoksága, az ideológiáé, a haladásé, de még a
szabadságé, a testvériségé és az egyenlőségé is. Egy
nemzetek feletti, időtlen, isteni törvényt őrző intézmény
szükségképpen ellensúlyozni tudta a zabolátlan emberi
indulatokat. 1809-ben Félicité de La Mennais abbé új
mozgalmat indított útra a francia egyházon belül Réflections
című munkájával, amely elsőként intézett egyfajta



kifejezetten katolikus támadást a philosophes ellen, és azt
állította, hogy a katolicizmus a világ jóléte szempontjából
nélkülözhetetlen. Traditions című műve (1814) tanulmány a
püspökségről és pápaságról; ebben elutasította a
gallikanizmust, és a modern katolicizmus igaz és szükséges
arculataként az ultramontanizmust jelölte meg. La Mennais
arisztokrata volt, kelta és látnok, gyenge és satnya ember,
ványadt testét papi felöltőbe burkolta, házisapkát viselt
barátai szerint úgy festett, mint valami öreg sekrestyés.
1806-ban szentelték pappá, és rögtön hozzáfogott egy
hatalmas, négykötetes mű összeállításához, hogy az
intellektuelek uralkodó racionalizmusával
szembehelyezkedve megalkossa a keresztény hit modern,
személyes kijelentések formáját öltő summáját. Az 1820-as
években vezetője lett egy értelmes, fiatal katolikus
propagandistákból és aktivistákból álló körnek;
Franciaországban a janzenisták virágzása óta nem létezett
ilyesféle csoportosulás. Ott volt Lacordaire, egy burgundiai
seborvos bonapartista fia, megtért, liberális pap;
Montalembert, a romantikus arisztokrata, aki szerette volna
visszahozni a nézetei szerint Richelieu és XIV. Lajos által
lerombolt középkort. A La Mennais által a College de
Juillyben létrehozott tudományos és oktatási központ köré
csoportosultak a jövő franciaországi egyházának püspökei,
prédikátorai, hitvédői és történészei. Hosszú és emlékezetes
vitákat, beszélgetéseket folytattak ezenkívül a normandiai
La Chenaie-ben is, ahol La Mennais 1828-ban megalapította
az önkéntes Szent Péter Kongregációt, és egyfajta szellemi
zsarnokságot gyakorolt az értelmes és tehetséges ifjú papok
fölött. A csoportot személyes kapcsolatok által az ő
egyéniségének vonzereje tartotta együtt (Lacordaire
megfogalmazásában: „az a fajta mély és szívélyes barátság,
amely az ember ifjúkorában vagy igen erős ellenséges



tűzben szokott kialakulni”), valamint az új erőre támadó
egyház látomása, amely igen erős hatást gyakorolt az
európai társadalom és civilizáció legnemesebb képviselőire.
La Chenaie sok tekintetben emlékeztetett az
ugyanabban az évtizedben kibontakozott Oxford
mozgalomra; La Mennais szerepe is Keble-éhez
hasonlítható. Mindkettőt jellemezte a középkor megszállott
kutatása, a fogadott nőtlenség és a komoly szellemi
erőfeszítéssel elegyedő heves érzelmek feszült légköre.
Azonos volt bennük a hit, a meggyőződés ingatagsága is.
Míg azonban az Oxford-mozgalom elsősorban a doktrínával
foglalkozott, La Mennais-t leginkább az egyház társadalmi
szerepe és hatalma érdekelte. Az európai társadalmakon
belüli legmeghatározóbb erővé kívánta emelni, azzá, ami
meggyőződése szerint – a 13–14. században volt. „A pápa
nélkül – érvelt – nem létezhet az egyház, az egyház nélkül a
kereszténység, a kereszténység nélkül pedig sem a vallás,
sem a társadalom; ez pedig azt jelenti, hogy az európai
népek élete egyedül a pápaság hatalmán áll vagy bukik.” Ez
volt hát az elmélet. Hogy miként vált gyakorlattá? La
Mennais ifjúkorában vissza kívánt térni Európa hercegeinek
augsburgi elképzeléséhez a vallás dolgainak elrendezéséről,
hogy ezzel is elősegítsék a pápa által irányított katolikus
újjáéledést: „Az emberek azok, amivé teszik őket; bűnözők
vagy derék törvénytisztelők, békések vagy lázongók,
jámborak vagy hitetlenek – az őket vezetők szándékai
szerint.” Magát és a hozzá hasonlóan gondolkodókat a
jezsuiták 19. századi megfelelőinek tekintette, akik
jóváteszik a forradalom bűneit, ahogyan a jezsuiták
gyógyították be a katolicizmusnak a reformáció által ejtett
sebeit. A jelek szerint úgy gondolta: tíz éven belül egész
Európa katolikussá válhat, ha így akarják az uralkodók. A
jogaiba visszaállított ancien régime elképzelése, a vízió,



hogy a felvilágosult fejedelmek a pápa irányítása alatt
elhozzák az emberekhez Isten törvényeit, nem élte túl az
1815 és 1830 közötti korszak valóságának tapasztalatait. La
Mennais és barátai megtanulták gyűlölni a Bourbonokat és
Európa többi uralkodóházát, és jelszavuk – „a pápa és a
király” – szép lassan „a pápa és a nép”-re változott. A
pápaság és a katolikus emberek új, közvetlen, a
gallikanizmus romlása következtében létrejött kapcsolatát
arra kívánták felhasználni, hogy a katolicizmust a
demokrácia mellé állítsák, és társadalmi érdekazonosságot
hozzanak létre a pápa szellemi befolyása és a köznép
gazdasági és politikai törekvései között.
La Mennais egy 1830-ban, a ĽAvenir-ban megjelent
kurta cikkel indította útjára új, katolikus
társadalomfilozófiáját, mindössze három évvel Keble híres
beszéde előtt. Az időpontot szerencsésen választotta meg,
mert Lajos Fülöp új polgári rendszere kínosan ügyelt rá,
hogy – a király szavaival – „távol tartson az egyház
dolgaitól, mert... ha az ember egyszer belenyúl, nem már
nem húzhatja ki a kezét, és ott is kell hagynia”. La Mennais
arra a meggyőződésre jutott, hogy az egyházi állam és az
európai államok kapcsolatainak újjáélesztésére irányuló,
megszámlálhatatlan konkordátumot és megállapodást
eredményező vatikáni erőfeszítések az elmúlt húsz évben
értelmetlenek voltak. Most már úgy tekintette az államot,
mint a vallás igazsága elé tornyosuló akadályt, és sürgette
az egyházat, hogy törekedjen a tőle való elszakadásra,
függetlenségének elnyerésére. Többé gondolnia sem volna
szabad a legitimációra, amely úgysem egyéb, mint béklyó
és teher. Nem kellene kezének megkötése árán
kiváltságokat keresnie és elfogadnia. Nem volna szabad
óvatosan, csak a biztosra menve Európa régi



hatalmasságaival szövetkeznie; forduljon inkább a nép, a
jövő legfőbb hatalma felé.
La Mennais nem alkotta meg ténylegesen a
„kereszténydemokrácia” kifejezést, de kétségkívül e felé a
fogalom felé tapogatózott, és – több mint egy évszázaddal
később – e felé haladt a katolikus egyház maga is. Ebben az
időben azonban aligha gondolhatta bárki, hogy a pápaság
felülbírálja történelmi, konzervatív szerepét, éppen akkor,
amikor minden jel szerint igen sokat nyert azzal, hogy
hagyományos álláspontjához oly elszántan ragaszkodott. La
Mennais és csoportja hatása rendkívül erőteljes volt, de csak
igen szűk rétegben érvényesült. A ĽAvenir a követők
látványos hadára tett szert az ifjabb papság köreiben,
ténylegesen azonban mindössze kétezer előfizetővel
dicsekedhetett. A francia hierarchia és az idősebb
katolikusok ráadásul inkább bíztak a monarchiában, a
legitimációban és a múlt jól ismert erőiben; az állam és az
egyház viszonyából adódó kiváltságokat pedig – amelyeket
La Mennais terhes kötelezettségeknek tartott – a vallást
védelmező, nélkülözhetetlen tényezőknek tekintették. Itt
először bukkan fel a modern katolikus egyházat megosztó
nagy vita: a biztonság és a kockázat konfliktusa. 1831-ben a
ĽAvenir tengelyt akasztott a francia püspökökkel, La
Mennais, Lacordaire és Montalembert pedig elhatározták,
hogy személyesen a pápához folyamodnak.
Naiv ötlet volt. Aligha lehetett elképzelni olyan embert,
akitől kevesebb szimpátia volt várható La Mennais eszméi
illetve bármely újfajta gondolat iránt. Chateaubriand, aki
elsőként köszöntötte a katolicizmusnak a forradalom utáni
korszakban feltárulkozó új lehetőségeit, szomorúan ismerte
fel Róma korlátait, amikor követként ott teljesített
szolgálatot: „Öregemberek választanak egy öregembert
urukul, s ha az hatalomra jut, maga nevez ki vén



bíborosokat. A legfelsőbb hatalom ebben az ördögi körben
mozogva kimerül, és szakadatlanul a sír szélén támolyog.”
Bartolomeo Capellari, akit XVI. Gergely néven szenteltek
pápává nem sokkal a ĽAvenir megjelenése előtt, régimódi
szerzetes és megkeseredett triumfalista volt – 1799-ben Il
Trionfo della Santa Sede címmel könyvet is írt. Az
úgynevezett Zelanti-csoporthoz, a Kúria jobbszárnyának
szabadkőművességéhez tartozott, államtitkára, az eltökélt
antiliberális Lambruschini, a barnabiták generálisa pedig
szorosan együttműködött a jezsuitákkal. E két ember
természetes konzervativizmusát erősítette a pápai államok
szüntelen politikai nyugtalansága is. XVI. Gergely úgy vélte:
nincs más lehetősége, mint hogy mindenütt támogassa az
uralkodók hatalmát abban a reményben, hogy szükség
esetén számíthat hasonló viszontszolgálatokra maga is.
Középkori elme volt, bár nem egészen a La Chenaie-csoport
felfogása szerinti értelemben. Szélsőségesen babonás volt;
egy kolerajárvány idején engesztelő körmenetet vezetett
Róma utcáin egy Madonna-képpel, amelyről azt hitte, hogy
maga Szent Lukács festette, és minden kritika nélkül
fogadta el az örökletes cím és vagyon jogát, amely az ő
felfogása szerint a társadalom rendjének és biztonságának
alapja volt. Gondolkodásától teljességgel idegen volt az az
elképzelés, hogy az embereknek jogaik vagy az
uralkodóknak kötelességeik lehetnének. Az ortodox
Oroszország elnyomása ellen, a vallási és nemzeti
szabadságért fellázadt lengyelektől minden segítséget és
együttérzést megtagadott; egy enciklikájában kijelentette,
hogy „a lengyelek ármánykodók és hazugságok terjesztői,
akik a vallás ürügyén e boldogtalan korban rútul fellázadtak
uralkodójuk ellen”. Gergely 1832. március 1-jén fogadta La
Mennais-t és körét, de azt szabta feltételül, hogy nem eshet
szó a vallás kérdéseiről. A találkozón jelen volt a csoport



legitimista ellensége, de Rohan bíboros is, és csak
semmitmondó, hűvös általánosságok hangzottak el. La
Mennais „gyáva vén idiótának” találta a pápát, Rómáról
pedig az volt a véleménye, hogy „nem más, mint roppant
sírbolt, ahol csontokon kívül semmi sincs”. A vatikáni
kúriáról ezt írta: „Láttam a legvisszataszítóbb pöcegödröt,
amelynek látása embernek valaha is osztályrészéül
juthatott. Ennyi mocsokkal még Tarquinius kanálisa se
birkózna meg.” Hat hónappal később egy, a német
katolikusok által La Mennais tiszteletére Münchenben
rendezett díszvacsorán ezüsttálcán adták át neki a pápa
válaszát, a Mirari vos című enciklikát, amely anélkül, hogy a
nevét egyetlenegyszer is említette volna, minden
tekintetben elítélte elképzeléseit.
Ez aztán véget is vetett a kezdeményezésnek.
Lacordaire az éj leple alatt angolosan távozott La Chenaie
ből. Le Mennais-nek megparancsolták, hogy nyilvánosan
hódoljon be a hatalmi szónak, s ő meg is tette ezt, utólag
hozzátéve: „Aláírtam, igen, aláírtam. Azt is aláírtam volna,
hogy zöld sajtból van a hold.” Ám nemhogy nem szelídültek,
inkább új erőre kaptak radikális nézetei. Arisztokráciaellenes
gesztusként ettől fogva egybeírta nevét – Lammenais –,
Paroles ďun Croyant című munkája pedig a zsarnokság elleni
kemény támadás, a demokrácia agresszív védelmezése és
egy „szabad országban működő szabad egyház” követelése
volt. Megjövendölte, hogy Isten hamarosan átformálja a
társadalmat, lesújt a szegények elnyomóira, és elhozza az
igazság, béke és szeretet új korszakát, Lammenais tehát
teljes kört járt be élete során a forradalom legitimista
elutasításától a keresztény millennium eljövetelének
reménységéig. A könyvet a pápa nyíltan elítélte, s
Lammenais-re – noha őt magát nem közösítették ki – egész
hátralévő életében a katolikusok neheztelésének árnyéka



borult. Mozgalmának kudarca azt eredményezte, hogy a
francia egyház elveszítette a romantikus intellektueleket;
Victor Hugót, Alfred de Musset-t, Alfred de Vignyt,
Lamartine-t – és még igen sokakat. Vagyis tehát:
ugyanabban az időben, amikor az oxfordi intellektuelek
vagy legalábbis némelyikük – Róma felé mozdultak, sőt át is
keltek a Tiberisen, a párizsiak eltávolodtak tőle. Voltaképpen
a felvonóhídon találkoztak: az egyik csoport a tekintélyt
kereste, a másik az elől menekült.
Nem mondhatjuk azonban, hogy az egyház vagy éppen
a triumfalisták semmit sem tanultak Lammenais-től.
Elfogadták például azt a nézetét, hogy az egyház népszerű
intézménnyé válhat, s a pápa néppárti vezető is lehet. Amit
tagadtak, az az a felvetése volt, hogy az egyháznak a széles
tömegek támogatásának elnyeréséért hagyományos
társadalmi magatartásformái tekintetében engedményeket
kellene tennie. Némelyikük ha homályosan is, megértette
azt az igen fontos mozzanatot, hogy sokak számára éppen a
kompromisszumot elutasító magatartás volt a pápaság
legfőbb vonzereje. Ami taszított egy Lammenais-t, az
csábította a Manningokat, és nemcsak őket, hanem azokat a
minden társadalmi osztálybeli férfiakat és asszonyokat, akik
a biztonság szimbólumának tekintették a Vatikán sáncait. Ez
az ösztönös érzés hozta meg a sikert Giovanni Mastai
Ferrettinek, aki XVI. Gergely halála után IX. Pius néven
foglalta el Szent Péter trónusát. Élete a Lammenais-típusú
szellemi zarándokút fordítottja volt. Arisztokrata volt és
katona, de epilepsziája miatt el kellett hagynia a hadi
szolgálatot. A gyarmatosításellenesség időszakában Latin
Amerikában volt, s főpapi tevékenységét egy sor, a pápai
államokban bevezetett liberális reformmal kezdte meg.
Börtönöket látogatott, politikai foglyokat bocsátott
szabadon, némi sajtószabadságot engedélyezett,



megreformálta a büntetőtörvényeket, mentesítette Róma
zsidóságát a kötelező prédikációk hallgatásától, bevezette a
gázvilágítást, és vasutat is építtetett. Az elkeseredett, 1848
as forradalmi esztendőben tapasztaltak hatására azonban
gyökeresen megváltoztatta szemléletét, mind az egyház,
mind pedig az állam vonatkozásában teljességgel a
reakcióval jegyezte el magát, és mindenfajta liberalizmussal
a leghatározottabban szembeszállt. Öregkorára szinte fizikai
gyönyörűségét lelte a személyes küzdelemben, amellyel
folyamatosan sakkban tartotta a liberális világot, és büszkén
dicsérte az ancien régime hagyományait és
jellegzetességeit. Azt a pápaságot testesítette meg, amelyet
de Maistre megálmodott, és, amint ugyanő felismerte, ez is
hozzájárult kétségtelen vonzerejéhez, amellyel elnyerte
hatalmas tömegek rajongását és lojalitását; olyan
emberekét is, akik szellemiekben messze fölötte álltak.
Évszázadok óta ő volt az első pápa, aki népszerű
szimbólummá vált. Legfontosabb jellemvonása a
hajthatatlanság volt, s ez is hozzájárult személyének
varázsához. Tizenhat évszázaddal korábban Tertullianus
elégedetten jegyezte meg, hogy a kereszténység igen
komoly próbára teszi az ember hiszékenységét – ebben
rejlik a hit ereje és dicsősége. A felismerés érvényben
maradt, sőt: a tudomány és a liberalizmus látszólag
lankadatlan menetelésének bizonysága szerint
érvényesebb, mint valaha.
A széles tömegeket megszólító triumfalizmusnak voltak
kevésbé paradox okai is. 1848 nem csak a pápát rémítette
meg. Franciaországban (és párhuzamokat másutt is
találhatunk) a század derekán egyfajta polgári tömörülés
jött létre a régi, szilárd hit bástyája körül. A motívumok
inkább voltak voltaire-iek, semmint vallásiak: „Azt
szeretném, ha a szabóm, a szolgáim és a feleségem is



hinnének Istenben, mert így feltehetőleg ritkábban fog
előfordulni velem, hogy kirabolnak vagy felszarvaznak.”
Ahogy Lacordaire barátja, Frédéric Ozanam 1849-ben
fogalmazott: „Minden szolid jövedelemmel rendelkező
voltaire-iánus szeretné, ha az emberek misére járnának,
csak neki ne legyen kötelező.” Ernest Renan „ijedtükben
kereszténnyé váltaknak” nevezte őket. (Mindazonáltal
persze elolvasták botrányos bestsellerét, a Vie de Jésus-t.) A
19. században az egyház gazdasági-pénzügyi helyzete
ismét megerősödött. Az 1860-as évekre egyes országokban,
például Franciaországban, Itáliában, Németországban és
Belgiumban több egyházi iskola és intézmény működött,
mint valaha, és a szerzetesség – kivált a tanító rendek
létszámban is megerősödött. Az egyház „birtokló”
társadalmi tényező lett, amellyel a polgárság sokféle
azonosságot érezhetett, ha nem szellemit, hát gazdaságit
bizonyosan. Az állami iskolák radikális, világi tanárai
félelmet, ellenséges érzelmeket keltettek a polgárság
köreiben. Thiers szerint: „Azok a tanárok – harmincötezer
kommunista és szocialista. Nincs más megoldás: hagyjuk az
egyházra az elemi iskolai oktatást.” Az efféle nézetek a
francia polgárság általános bölcsességeivé váltak III.
Napóleon Második Köztársasága idején. Talán ugyanannyira
a véletlennek köszönhető, mint amilyen mértékben
eltervezett dolog volt – de semmiképpen sem mély, belső
meggyőződés és egyetértés következménye –, hogy III.
Napóleon és IX. Pius szövetségesek lettek, s bizonyos
értelemben még társak is. Kölcsönösen támogatást
nyújtottak egymásnak. Az 1850-es évektől kezdve III.
Napóleon, míg nagylelkűen segítette Ausztria ellenében a
Savoyai-ház Itália újraegyesítését célzó hadjáratát, pápahű
hadseregével megakadályozta, hogy az új korona és
forradalmár hívei Rómát Itália fővárosává tegyék, és erővel



annektálják a pápai államokat. IX. Pius tehát III. Napóleon
bajonettjei jóvoltából tündökölhetett. És ugyanígy: III.
Napóleon hatalmának fenntartásában az egyház
megbízható és töretlen helyeslése, támogatása játszott
döntő szerepet. Ez a helyzet inkább volt praktikus, mintsem
felemelő. Nemcsak Montalembert tartotta ízléstelennek,
hogy Eugénie hercegnő, III. Napóleon rossz hírű hitvese a
pápa születésnapján 25 000 font értékű ajándékkal fejezte
ki jókívánságait. A Bourbon-restauráció katolikus
kormányforma volt, ám a Második Birodalom csupán
vallásos, amelyben mindkét oldalra jellemző volt a quid pro
quo cinikus szemlélete. Amikor III. Napóleon 1858-ban
Britanniába látogatott, a püspök nyilvánosan úgy
köszöntötte, mint Szent Lajos óta a legodaadóbban
keresztény francia uralkodót. A püspököt ezután annak
rendje és módja szerint érsekké szentelték – „megkapta a
borravalóját, mint egy kocsis”. Ezt a megjegyzést nem
valami elszánt egyházellenes krakéler tette, hanem
Viscomte de Falloux, a rendszer katolikuspárti
iskolatörvényeinek megalkotója. A szövetség valóban a
katolikus körökben váltotta ki a legtiszteletlenebb kritikát. A
választások idején a pápa hatalmas és engedelmes egyházi
„hadseregéből” hirtelen Napóleon szavazóbázisa lett,
viszonzásul pedig a császárnak kellett uralkodnia
felháborodásán, amikor a Szentszék 1858-ban a
felgyógyulása után azonmód elvett a szüleitől egy
hároméves zsidó kisfiút, bizonyos Mortarát, mert a halál
árnyékában egy katolikus szolga megkeresztelte. Ez volt
Róma törvénye, amely a csakis francia hadosztályok
segítsége révén érvényesülhetett. Innen Montalembert
ironikus megjegyzése, mely szerint a szövetség „koalíció az
őrszoba és a sekrestye között”. Ehhez tette hozzá



Chargarnier, röviden jellemezve III. Napóleon rendszerét: „A
püspökök által megáldott kupleráj.”
Volt még azonban számos tevékeny és rátermett francia
katolikus, akik szenvedélyes odaadással támogatták a
megújult pápaságot. Szinte mindannyian megtértek voltak,
vagyis volt ateisták vagy agnosztikusok, akik valami érzelmi
vagy szellemi válság hatására fordultak Róma felé. Akárcsak
az oxfordiakat, őket is elsősorban a tekintély vonzotta új
egyházukhoz, s a nyers önbizalom, amellyel az a bonyolult
intellektuális kérdések megoldásához közeledett. Nemcsak
ultramontanisták voltak, hanem a legtöbb esetben elszánt
pápapártiak is. Köztük volt Louis Veuillot, aki a katolikus
napilap, a ĽUnivers szerkesztője lett, és W. G. Ward nézeteit
terjesztette, csak összehasonlíthatatlanul szélesebb körben
és hatékonyabban. Veuillot egy kádármester autodidakta fia
volt, tökéletesen más emberfajta, mint a magasan képzett
és jómódú oxfordi traktariánusok vagy – ami azt illeti – a
felső középosztálybeli francia katolikus liberálisok. Egy
ügyvéd alkalmazottja volt, majd újságírást tanult – ehhez
különleges, ritka tehetsége volt. Emelkedett francia nyelven
írt, és nagyszerű orra volt a szenzációkhoz is. Magatartását
egyfajta agresszív lelkesültség jellemezte; köpcös volt, nagy
fejű és kefehajú. A vallással és a történelemmel kapcsolatos
nézetei nyersek voltak, egy hagyománytisztelő, hívő
munkásember elnagyolt előítéletei: „Ha van egyáltalán
valami, amit sajnálni kell, hát az, hogy nem előbb égették
meg Husz Jánost, hogy vele együtt nem égették meg
Luthert is, és azt, hogy annak idején egész Európában nem
volt egyetlen uralkodó, akiben elegendő politikai érzék és
istenfélelem lett volna ahhoz, hogy hadjáratot indítson azok
ellen az országok ellen, ahol a reformációnak sikerült a lábát
megvetnie.” Másfelől ugyanakkor felismerte a
munkásosztály köreiben terjedő katolicizmus lehetőségeit. A



katolikus plébániai papság a szavazójog kiterjesztésével a
jobboldal számára nélkülözhetetlen választási tényezőnek
bizonyult – egyike ez a 19. század igen fontos
felismeréseinek –, s így a modern kommunikáció
megszületésével lehetségessé vált a katolikus proletariátus
és parasztság jelentős erővé szervezése az egyház oldalán.
A pápa és a templom járó tömegek szövetsége
legyőzhetetlen kombináció. Veuillot populizmusa találkozott
a tömegek áhítatának a pápa támogatásával megszülető, a
Szent Szívhez, Szűz Máriához és az eucharisztiához
kapcsolódó új formáival. Ezek nagy része a késő középkor
eszméihez nyúlt vissza, és egybemosódott a látomásokkal,
a jelenésekkel és a misztikusok eksztázisával. A Szűzanya
Párizsban kétszer is megjelent (1830-ban és 1836-ban);
Savoie-ban 1846-ban, és 1858-tól Lourdes-ban. A kor két
legnagyobb tiszteletben részesített, egyformán nagy
feltűnést keltő vallási figurája francia volt; egyikük maga
Bernadette, a másik Jean-Marie Vianney, a Lyon melletti Ars
plébánosa. Vianney könyörtelenül korbácsolta magát,
hihetetlenül keményen böjtölt, éjszaka hosszat imádkozott,
és a szó fizikai értelmében viaskodott a Sátánnal is. Kultikus
alakká vált, és ezrek utaztak egész Franciaországból, sőt
külföldről is Ars-ba, hogy nála gyónjanak.
Vianney atya esete jól jellemzi az új irányvonalat, amely
felértékelte a pap munkáját és a katolikus tömegekkel való
kapcsolatát. Az ügyes és körültekintő populista Veuillot a
ĽUnivers-ben is támogatta ezt a tendenciát. Szinte minden
pap olvasta a lapot, és vasárnaponként mindenütt árulták a
templomok előtt. Jól tükröződtek és fel is erősödtek benne a
vallással kapcsolatos egyszerű nézeteik: a pápaság
kultusza, az odaadó jámborság és – az érzelmesség és
szentimentalizmus vastag leple alatt – a középkor
mechanikus kereszténysége, az a vallási klíma, amelyben a



populista triumfalizmus kivirágozhatott. Ozanam így
vélekedett Veuillot-ról és barátairól: „Nem próbálták
megtéríteni a hitetleneket, de felszították a hívők
szenvedélyeit.” Ez nagyjából igaz is volt. Mint végső célról, a
totális keresztény társadalomról nem feledkeztek meg, de
alárendelték ezt a célt annak, hogy a hatalom gyakorlása
érdekében megszervezzék a hívő tömegeket. Ezt Veuillot
megítélése szerint úgy lehet elérni, hogy a teljhatalmat
gyakorló pápa és a papság, valamint a vallásos tömegek
közötti kapcsolatok erősítésével, továbbá a püspököknek a
Szentszék egyszerű tisztviselőivé tételével helyreállítják az
egyensúlyt az egyházon belül. A ĽUnivers és az általa
teremtett szellemi légkör e folyamat fontos eszköze és
tényezője volt. A francia püspököknek – hacsak helyzetük
nem volt kivételesen szilárd – rendkívül nehéz volt a lap
által képviselt s a pápa és a papság túlnyomó többsége által
támogatott áramlat ellenében érvelniük vagy cselekedniük.
Amikor 1853-ban Párizs érseke és az orléans-i Doupanloup
püspök – a francia egyházi hierarchia kiemelkedő
személyiségei – elítélték és megbélyegezték a lapot, Veuillot
egyenesen a pápához folyamodott. IX. Pius az Inter
Multiplices című enciklikában teljes felmentést fogalmazott
meg, s egyben megparancsolta a francia egyház
vezetőinek, hogy „...támogatásaikkal gyakoroljanak
nemeslelkűséget, és mutassák ki jóakaratukat és
szeretetüket azok iránt az emberek iránt, akik... éjszakáikat
arra áldozzák, hogy könyveket és lapokat írjanak... hogy a
Szentszék ősi jogai és törvényei teljes mértékben
érvényesülhessenek, hogy e Szentszék akaratának
ellentmondó vélemények és érzések eltűnhessenek; hogy a
tévelygés sötétsége eloszoljék, és az emberek elméjét az
igazság áldott fényessége árassza el.” És mi is volt ez az
„igazság áldott fényessége”? A ĽUnivers megadta a választ:



„Ki a pápa? Ezen a Földön a Krisztus ő.” Az 1850-es és 1860
as években ez volt a lap fő témája és ezzel foglalkoztak
mind nagyobb számban a püspökök is. A vasút és a gőzhajó
elterjedése legtöbbjük számára lehetővé tette, hogy
rendszeresen a Vatikánba látogassanak, s ezt mindinkább a
pápa kifejezett meghívására tették; a kommunikáció tehát
az egyház „gallikán” vonulatának kiiktatását szolgálta – e
vonulat létrejöttének oka egyebek közt éppen a távolság, az
elszigeteltség volt –, és a püspökök egyre nehezebben
szegülhettek szembe a pápa befolyásával, még a
legjelentéktelenebb kérdésekben is. Nem egy püspök
egyszerűen átvonult a triumfalista táborba, és az új
populizmus szószólója, zászlóvivője lett. Mermillod püspök
odáig ment, hogy Krisztus három – Szűz Mária méhében, az
oltáriszentségben, illetve IX. Pius személyében való
megtestesüléséről mondott prédikációt. Ahogy a püspökök
mindinkább alárendeltségbe kerültek, úgy halványult a
zsinatoknak a 18. században fokozódó jelentősége, és
lassan egyértelművé vált, hogy IX. Piusnak nemigen kell
tartania bármiféle zsinat esetleges határozataitól.
Ahhoz mindenképpen zsinatra volt szükség, hogy a
pápa régóta megfogalmazott, de dogmaként mindeddig
soha nem véglegesített tévedhetetlenségének
kinyilvánításával megkoronázzák a triumfalizmust. IX. Pius
már hosszú évek óta sürgette e lépés megtételére
támogatóit, élükön Manninggel, aki mostanra Westminster
érseke lett, és akinek szemében a pápa
tévedhetetlenségének kimondása a tekintélyelv legvégső
megerősítése volt. Pius addigi főpapsága jórészt e döntő
mozzanat előkészítésének tekinthető. 1854-ben Ineffabilis
Deus című bullájával a teológiai kalandorság viharos vizeire
merészkedett, amikor kijelentette, hogy „A boldogságos
Szűz Mária fogantatásának pillanatától fogva a Mindenható



Isten egyedülálló kegyelme folytán és az emberiség
Megváltójára, Jézus Krisztusra való tekintettel mentes volt
az eredendő bűntől.” Látjuk tehát, amint egy jámbor
hagyomány rendíthetetlen dogmává – a protestánsok és a
liberális katolikusok szemében pedig szálkává – lényegül át.
Az ilyen gesztusok a katolikus tömegekhez szóltak, a
populista repertoár szerves részeiként, ahogyan a papság
nagy találkozói, összejövetelei is. 1862-ben, huszonhat,
Japánban mártíromságot szenvedett hittérítő szentté
avatásának alkalmából Pius a pünkösd megünneplésére
Rómába hívta a teljes püspöki kart. A válasz biztató volt:
323 bíboros, pátriárka, érsek és püspök, több mint négyezer
pap és százezernél is több hívő katolikus. A pápa 1864-ben
jellegzetesen késő középkori gesztust tett: Quanta cura
című enciklikájában közzétette, hogy a következő esztendő
szentév lesz, s teljes bűnbocsánatot nyerhetnek mindazok,
akiknek katolikus hite különösen szilárd – egy függelékben
pedig felsorolta mindazt, amit egy jó katolikusnak kiváltképp
nem szabad tennie. Ez a „Tévelygések Listája” voltaképpen
egyfajta index volt, amely a pápa beszédeiben, leveleiben,
előadásaiban és enciklikáiban már korábban elítélt
nézetekre való különböző hivatkozásokat tartalmazott. A
műfaja és a hatóköre nem volt teljesen világos, annyi
azonban kitetszett a körülményekből, hogy az egész modern
világgal szembehelyezkedő, elszánt kiáltványról van szó. Az
1-7. szakasz a panteizmust, a naturalizmust és a
szélsőséges racionalizmust, a 8-14. a mérsékelt
racionalizmust, a 15-18. pedig a politikai-vallási
közömbösséget, a latitudinarizmust, a szocializmust, a
kommunizmust, a titkos társaságokat, a Biblia-társaságokat
és a liberális papi csoportosulásokat ítélte el. A 19-76.
szakaszok felsorolják az egyház, a Rómában élő főpap és az
egyházi állam jogait, s mindezt ellentmondást nem tűrő



módon és stílusban, kereken elítélve e jogoknak a világi
társadalom részéről történő bárminemű megsértését.
Véteknek minősült vitatni a pápa világi uralkodói címhez,
illetve ahhoz való jogát, hogy erővel is megvédelmezze azt;
a katolikusoknak tilalmas volt a világi oktatásban való
részvétel, illetve annak tagadása, hogy a „államvallás csakis
és kizárólag a katolikus vallás lehet”. A 79. szakasz a
szólásszabadságról nyilvánította ki, hogy „megrontja az
emberek viselkedését és a gondolkodását”, illetve hogy „az
indifferentizmus pestise”. A 80. szakasz végül azzal a
kijelentéssel zárja a dokumentumot, hogy „A Rómában élő
főpap egyetérthet és egyet is ért a haladással és a
liberalizmussal, és elfogadja a jelenkori civilizációt”.
A listát dermedten és hitetlenkedve fogadta számos
nem katolikus, és ellenszenvvel a liberális katolikusok,
köztük nem egy püspök is. Egyes államok, például
Franciaország, Ausztria és Bajorország kormányai attól
tartottak, hogy valamely elkövetkező zsinat teljes
érvényességű dogmává emeli a dokumentumot. Azok a
katolikusok, akik teológiailag lehetségesnek, társadalmi
szempontból pedig szükségesnek érezték, hogy az egyház
alkalmazkodjon a modern világhoz, megpróbáltak valamiféle
ellenzéket szervezni, és fékezni valamelyest a triumfalista
előretörést. A vezető angliai hívők közül a liberális történész,
Lord Acton, aki az egész kontinensen kiterjedt
kapcsolatokkal rendelkezett, 1864 és 1868 között
végiglátogatta az európai állami levéltárakat, s a
tapasztaltak alapján képet alkotott arról, amit „az
egyezményes hazudozás roppant hagyományának”
nevezett, valamint felismerte a győzelemittas pápaság
hajlandóságát arra, hogy a hazugságot és az erőszakot
világi céljainak előmozdítására használja fel. Utazásai során
– főleg Németországban – megbeszéléseket folytatott



kritikus katolikusokkal is. Franciaországban Montalembert
jutott arra a felismerésre, hogy az ultramontán elemek,
amelyekért valaha annyira lelkesedett, mostanra
megváltoztak, és a pápát teológiai szörnyszüleménnyé – az
ő kifejezésével: „a pápai XIV. Lajossá” – akarják átformálni.
Hiba lenne azonban azt gondolni, hogy ezek az ellenzéki
erők különösebben jelentősek voltak, akár számuk, akár
befolyásuk tekintetében. Britanniában a triumfalisták között
is leglelkesebb Manning teljes mértékben a kezében tartotta
a katolikus egyház minden gyakorlati tevékenységét;
Franciaországban törpe kisebbséget alkottak a liberálisok
Montalembert lapja, a Correspondent csupán havi
háromezer eladott példányig jutott. IX. Pius 1867-ben újabb
gyűlést rendezett Rómában, hogy megünnepelje Szent Péter
és Pál vértanúságának 1800. évfordulóját. Ezúttal több mint
ötszáz püspök jelent meg, húszezer pap és százötvenezer
zarándok. Végül kiküldték a zsinatra szóló meghívásokat is.
W. G. Ward, aki zajos helyesléssel ünnepelte a „Syllabus”
megjelenését, és egy ízben kijelentette: „Bárcsak minden
reggel egy új pápai bullát olvashatnék a reggeli mellett!”,
nemcsak azt tételezte fel, hogy a pápai tévedhetetlenség
elvét dogmává fogják nyilvánítani, de azt is nyilvánosan
kijelentette, hogy olyan tágasan fogják értelmezni,
amennyire csak lehet. A Rómában megjelent új jezsuita
kiadvány, a Vatikán félhivatalos szócsövének tartott Civiltà
Cattolica még tovább merészkedett: a franciaországi
progresszívek elleni támadásában két pártra osztotta a
hívőket – az egyikbe sorolta az „egyszerűen csak
katolikusokat”, a másikba pedig azokat, „akik magukat
liberális katolikusoknak nevezik”, kijelentve, hogy utóbbiak
voltaképpen a legkevésbé sem katolikusok, és arról lehet
őket felismerni, hogy a pápai tévedhetetlenség tekintetében
kétségeiknek adnak kifejezést. Amikor a dogma kérdése a



zsinat elé került – „abban a reményben, hogy hamar
végeznek vele” –, úgy gondolták, hogy leghelyesebb, ha
közfelkiáltással fogadják el, minden vita vagy szavazás
nélkül. Ezt az álláspontot tette magáévá a ĽUnivers és más
ultramontanista sajtóorgánumok – nyilvánvalóan így
gondolta maga Pius is, aki szerette azt mondogatni: „La
tradizione sono io!”
A dogmát végül is igen hosszú vita után, csak 1870-ben
fogalmazták meg, s olyan formában, amely a hit és az
erkölcs ex cathedra definiált köreire korlátozta a pápa
tévedhetetlenségének „hatósugarát”. A zsinat minden más
tekintetben a liberális katolikusok szemmel látható
vereségét mutatta. Épp ez időben zajlott a francia-porosz
háború, a francia katonai védelmet visszavonták. Itália
bekebelezte Rómát, a pápai államok megsemmisültek: ez
volt a zsinat háttere. A pápa világi hatalmának hanyatlása
azonban csak még inkább kiemelte az egyházban és az
egész kereszténységben betöltött új, uralkodó szerepének
jelentőségét. Nem romlandó kövekből, hanem eszmékből és
populista fogalmakból épült a vár, s osztatlan hűséggel
szolgált benne a véderő. Montalembert undorral fordított
hátat a zsinatnak: „Nem kívánom égő áldozatként ajánlani
fel az igazságot, az észt és a történelmet egy bálvány előtt,
amelyet a katolicizmus világi teológusai állítottak fel saját
maguknak a Vatikánban.” Doupanloup püspök hiába
tiltakozott amiatt, hogy Barnabo bíboros, a Hitterjesztési
Kongregáció prefektusa „úgy terelgette a püspököket, mint
a sertéseket”. Johann von Döllinger professzor, a német
antitriumfalisták vezetője és Acton régi barátja elutasította a
dogmát: „Ezt a doktrínát sem mint keresztény ember, sem
mint teológus, sem mint történész, sem pedig mint polgár
nem fogadom el.” Néhányan – elsősorban akadémikusok
vele tartottak, és megalakították az Ókatolikus Egyházat.



Maga Acton mosta kezeit. A kivonulások, megtagadások és
tiltakozások nem sok zavart okoztak az egyházon belül, sok
triumfalista még örömmel is fogadta őket. Néhányan az
eredetileg a dogma ellen szavazó püspökök közül, illetve
azok közül, akik engedték, hogy ellenvéleményük
nyilvánosságra kerüljön, helyzetük kivételes szilárdságának
köszönhetően talpon maradtak. Mások áldozattá váltak,
nem is feltétlenül a Vatikán áldozataivá – ez teljességgel
szükségtelen volt: saját győzelemittas papságuk elvégezte a
feladatot, így Monseigneur de Marguerye, Autun püspöke a
zsinatról való hazatérése után megpróbálta megindokolni
nemleges szavazatát egyházmegyéjének papsága előtt, de
szóhoz jutni sem engedték: kitartóan dobogtak a
káptalanház fapadozatán. A püspök végül úgy érezte, nincs
más lehetősége, mint tisztéről lemondani. A katolikus
egyházra mély csend telepedett.
1870-re a pápaság teljes mértékben ellenőrzése alatt
tartotta a katolikus kereszténységet; ekkora hatalomra még
a 13. században sem sikerült szert tennie. Ráadásul olyan
körülmények között jutott ebbe a helyzetbe, amelyek
egyértelműen azt mutatták, hogy a kereszténység túlnyomó
többsége nemcsak hogy beleegyezik a dologba, hanem
egyenesen áhítja is a Szentszék hatalmának mindaddig
példátlan kiteljesedését. A demokrácia hajnalán Róma egy
népszerű, sőt ünnepelt zsarnokságot hozott létre, mégpedig
a keresztény Európában, amely az 1870-es években gyors
ütemben terjeszkedett, és igyekezett fennhatóságát az
egész civilizált világra kiterjeszteni. A pápaság erődöt emelt
magának a modern világ elleni védelemül: 1870-ben
minden jel arra mutatott, hogy hű helyőrségével bevonul
ebbe a fellegvárba, és felvonja maga mögött a sáncárkok
hídjait. „A Vatikánban felállított bálvány” azonban azt hitte
és vele együtt ebben hitt a helyőrsége is –, hogy eljön majd



az idő, amikor újra előrontanak a falak mögül, és az
Egyesült Európai Kereszténység nevében beteljesítik
univerzalista küldetésüket. Urbi et orbi – az ősrégi fordulat
1870-ben új jelentést kapott. Csakhogy: mennyire volt reális
ez a globális keresztény vízió?



HETEDIK RÉSZ
MAJDNEM VÁLASZTOTT NÉPEK
(1500–1910)



1622. november 13-án a Virginia Company of London, amely
ez idő tájt azzal foglalkozott, hogy kereskedelmi vonalakat
nyisson Észak-Amerika atlanti partjai felé, a Merchant
Tailor’s Hallban tartott ünnepi összejövetelt. A kötelező
hozzájárulás fejenként három shilling volt. „Minthogy pedig
ilyen kimagasló alkalmakkor elengedhetetlen figyelmesség
az őzpecsenye, a Ház illendőnek tartotta, hogy a társaság
nevében levélben kérjék fel azon nemesembereket és
úriembereket, akik tagjai e társaságnak, hogy
megjelenésükkel tiszteljék meg a mondott vacsorát.” A
bankett előtt a társaság tagjai a cornhilli Szent Mihály
templomban meghallgatták a főesperes, John Donne
szentbeszédét. Donne elmondta a jelen lévő négyszáz
tehetős kereskedőnek, hogy célkitűzésük, az Atlanti
óceánon való átkelés értelme nem a vagyon felhalmozása
kell hogy legyen, hanem a lelkek visszahódítása. „Járjatok el
az Apostolok cselekedetei szerint; legyetek fényesség ama
pogányoknak, akik a sötétségben gubbasztanak... Isten
megtanított bennünket arra, hogy hajókat építsünk, de nem
azért, hogy magunkat vigyük más földekre, hanem hogy
terjesszük az Ő hitét.” Legyetek mindannyian hittérítők
zárta szavait –, „És akkor e szigetet, amely nem több, mint
az Óvilág külvárosa, az Újvilág felé vezető híddá teszitek,
hogy mindannyian egyesülhessünk ama másik világban,
amely soha nem lesz óvilág – a Mennyek Országában.” Nem
tudhatjuk, mennyire vették komolyan a kereskedők Donne
buzdítását, hogy az első apostolok szellemében
cselekedjenek. Az emberekből soha nem veszett ki teljesen
a korai keresztények univerzalizmusa, ám dinamizmusa
tagadhatatlanul csökkent, és szétválaszthatatlanul
összekeveredett más motívumokkal, gyakran egészen
alárendelődve nekik. A kereszténység déli és keleti
terjeszkedését megállították a különböző monofizita szekták



és az iszlám, amely akkor és azóta is szinte áttörhetetlen
gátat képez a kereszténység előtt. Bizánc felhagyott az
errefelé irányuló próbálkozásokkal, csupán politikai és
katonai célkitűzéseit tartotta szem előtt, és csak északra, a
pogány Oroszország felé tett missziós kísérleteket. A
keresztes hadak nem térítették meg – vagy nem is akarták
megtéríteni – Afrikát és Ázsiát, de még a létező keresztény
közösségeket sem tudták életben tartani. A latin
kereskedővárosokat elsősorban nem a térítés érdekelte, és
nem is igen tettek ilyen irányú erőfeszítéseket.
A 13. század elejétől kezdve a domonkosok által
támogatott teuton lovagrend felvállalta, hogy módszeresen
megtéríti Poroszországot és a Baltikumot. Az erő
alkalmazásától sem idegenkedtek. Egy traktátusban a
következő szigorú határozat olvasható: „Akik még nem
keresztelkedtek meg, egy hónapon belül alá kell hogy
vessék magukat a szertartásnak.” Akik megtagadták az
engedelmességet, kitagadtattak a keresztény közösségből,
azokat pedig, akiket megkeresztelkedésük után rajtakaptak,
hogy a régi hitnek hódolnak, rabszolgasorba vetették. A
pogány szertartásokat betiltották, szigorúan elrendelték az
egynejűséget, és templomokat építettek. A megtérteknek
minden vasárnap és az ünnepnapokon is templomba kellett
menniük, és kötelesek voltak támogatni a papság munkáját.
Meg kellett tartaniuk a böjtöket, évente legalább egyszer
gyónniuk és húsvétkor áldozniuk. A fő cél azonban a
hódítás, a gyarmatosítás volt. A lovagrendnek a
pogányokkal való foglalatosság idején joga volt megtartani
a meghódított földeket, a később létrejött egyházmegyék
püspökei pedig megkapták a területek egyharmadát. A
pogányság tehát fokozatosan kiszorult Európából; a
folyamat a 14. század utolsó évtizedeiben, Litvánia
meghódításával fejeződött be. A hosszú, még a 6. század



elején kezdődött átalakulás során a kereszténységnek két
fontos, de a keresztény tanítással és a kora keresztény
egyház gyakorlatával is homlokegyenest ellentétes dolgot
kellett megtanulnia. Az első a térítés és a hódítás, de
legalábbis a gazdasági térnyerés összefüggése, a második a
keresztény világ, a kereszténység, illetve az európai
kontinens és az ott élő rasszok azonossága volt. Ahogyan a
katolikus keresztesek alacsonyabb rendűeknek (ha nem
éppen ellenségeiknek) tekintették a keleti keresztényeket,
még akkor is, ha Rómával mély és felhőtlen kapcsolatot
tartottak fenn, ugyanúgy volt hajlamos az európai
keresztény világ másodrendű keresztényeknek tekinteni az
Európán kívüli megtérteket.
Ez némi magyarázatot ad a legelső európai missziók
kudarcaira. Voltak, akik látszólag vallásos céljaik mellett
politikai és katonai szempontokat is szem előtt tartva a
muszlim hatalmat kívánták gyengíteni. A 13–14. században
számos közép-ázsiai és indiai ferences misszió a mongol
törzsek némi kereszténységtől is érintett elemeit kívánta
erősíteni. A 14. század elején egy „keleti érsek” működött
Pekingben vagy valahol a környékén, és 1335-ben egy ötven
szerzetesből álló csoport indult el oda. A terv azonban soha
nem volt igazán sikeres, és össze is omlott, amikor a kínaiak
a század végén visszafoglalták Pekinget a mongoloktól. Igen
rövid életűek voltak a muszlimokhoz és Afrika pogány
területeire indított missziók is. A 13. század vége felé
Raymond Lull kidolgozta az első modern missziós
programot, és Mallorcán létrehozott egy, a keleti nyelveket
oktató egyetemet. 1311-ben a vienne-i zsinat felkérte
Európa egyetemeit, hogy indítsanak modern keleti
nyelveket oktató kurzusokat. A tervekből azonban csak igen
kevés valósult meg. A Gibraltári-szoros déli oldalán 1415
ben létrejöttek keresztény helyőrségek; 1444-ben Európa



felvette a kapcsolatot a trópusi Afrika egyes néger
törzseivel, 1482-ben elérték a Kongót, öt évvel később pedig
a Jóreménység fokát. 1518-ban – úgy tűnik – címzetes
püspökké és Nyugat-Afrika Apostoli Helytartójává szenteltek
egy feketét, azt azonban nem tudjuk, hogy elfoglalta-e
kijelölt szolgálati helyét. A 16. század közepére a jelek
szerint minden afrikai misszió odaveszett.
A pápaság nemigen vett részt ezekben a
próbálkozásokban; a tisztán altruista megfontolásokon kívül
nem is igen volt erre oka. Abban a korban, amikor a nemzeti
egyházak feletti hatalom az uralkodók kezébe csúszott át, a
kereskedelemmel és a gyarmatosítással egybefonódott korai
missziók királyi felügyelet alatt zajlottak, és szinte
következetesen hárították el a pápai befolyást. Egészen más
volt persze a helyzet a nagy szerzetesrendekkel, a
ferencesekkel, a domonkosokkal, az ágostonosokkal, később
pedig a jezsuitákkal. Számukra a missziós munka
tevékenységük nagyarányú és rendkívül értékes
kiszélesítése volt. Ők tartották kezükben és irányították a
keresztény gyarmatosítás első fázisát. A
protestantizmusnak, szerzetesrendek híján, nem voltak meg
a missziós munkához szükséges szervezeti formái és
emberei, de nem ismerték fel ennek tényleges értékét sem.
Luther szellemi látóköre nemzeti, sőt csaknem provinciális
távlatokra szorítkozott; globális vagy akár kontinentális
tervek szövögetésére nem vesztegette az időt. Úgy vélte:
„...zsidók, törökök vagy pápisták hite egy és ugyanaz.”
Sokkal inkább akarta megreformálni a keresztényeket, mint
a pogányokat megtéríteni. A kálvinisták elsősorban a
társadalmi elitet tartották szem előtt, a pogány tömegekre
nem sok gondot fordítottak. Bellarmin bíboros némi joggal
támadta a protestánsokat térítő tevékenységük hiánya
miatt: „Az eretnekekről soha nem mondják, hogy



megrontották a zsidókat vagy a pogányokat, csak azt, hogy
megrontották a keresztényeket.” Egyes protestánsok azzal
érveltek, hogy Krisztus parancsolata, mely szerint hirdetni
kell az Evangéliumot, az apostolok után érvényét vesztette;
a felajánlás egyszer s mindenkorra megtörtént, és semmi
szükség arra, hogy újra és újra megtegyék. Ez azonban
kisebbségi vélemény volt. Donne prédikációja jellemző volt
az anglikán ortodoxiára. Az angol tengerészek és atlanti
kereskedők igen vallásosak voltak, s akadt köztük nem egy
fanatikus protestáns is, aki kötelességének érezte, hogy
terjessze hitét. Sir Humphrey Gilbert 1583-ban kelt alapító
okiratában Isten könyörületességéről olvashatunk „...e
szegény hitetlenek iránt; könnyen lehet, hogy Isten arra
szánta ezeket a pogányokat, hogy az angolok vezessék be
őket a keresztény közösségbe.” Sok kortárs dokumentum
tartalmaz hasonló kijelentéseket. A missziók azonban világi,
kereskedői kezekben maradtak. Sem az anglikán egyház,
sem az állam nem hozott létre a feladatok átvételére
alkalmas szervezetet. A kereskedő- és
telepesközösségekhez lelkészeket jelöltek ki. A térítés a
kereskedelem céljait szolgálta, vagy teljességgel egyéni
kezdeményezés eredménye volt.
Csak a Spanyolország és Portugália által gyarmatosított
területeken vették komolyan a hittérítést. A feladatot – a
korona irányításával – szinte teljes egészében a
szerzetesrendek s elsősorban a ferencesek vállalták
magukra. A tevékenység mögött sokféle motívum húzódott
meg. A hatóságoknak engedelmes, használható munkaerőre
és biztonságra volt szükségük. A térítés – ahogy a 8. századi
Európában is – a hódítás eleme, mozzanata volt; az
indiánoknak, akárcsak annak idején a szászoknak, azt
mondták, hogy isteneik cserbenhagyták őket, amikor győzni
engedték a spanyolokat. A conquistadores némelyike



jámbor, kegyes ember volt; Cortez mélységesen tisztelte a
Szűzanyát, és képét állandóan magánál tartotta. Parancsait
azzal kezdte: „...küldetésetek első és legfontosabb célja,
hogy szolgáljátok Istent, s terjesszétek a keresztény hitet...
ne mulasszatok el egyetlen lehetőséget sem arra, hogy
terjesszétek az igaz hit ismeretét és Isten egyházát azok
között, akik sötétségben tévelyegnek.” Egyik legkorábbi
hazaküldött üzenetében hittérítők kiküldését sürgette – „a
lehető legkevesebb késlekedéssel”. Ugyanakkor például
Pizarro nyersen kijelentette: „Nem ezért jöttem ide, sem
semmi ilyesmiért. Azért jöttem, hogy elvegyem tőlük az
aranyukat.” Lehet, hogy Cortez álszent, Pizarro pedig
őszinte volt? A középkori keresztény katonák különös és
bizonytalan figurák; gyakran a legádázabbak és
legkegyetlenebbek voltak a legkegyesebbek és hitükben
legjámborabbak – jól példázza ezt a ciszterci rend
felemelkedése. Meghasonlottak voltak maguk a szerzetesek
is; motívumaik között ott volt a renden belüli versengés, a
szellemi és materiális hatalomra való törekvés, de kezdettől
fogva jelen volt az indiánok iránt érzett szánalom is.
Hispaniolában 1511 karácsonyán a Domonkos-rendi Antonio
de Montesimos „A pusztában kiáltónak szavára” épített
prédikációt tartott a telepeseknek, és beszédében feltette a
kérdést: „Milyen jogon vagy milyen ítélet alapján tartjátok
ily rettenetes szolgaságban ezeket az indiánokat? Vajon
nincs-e érző és gondolkodó lelkük? Vajon nem kell-e
ugyanúgy szeretnetek őket, mint önmagatokat?”
Az első, tizenkét ferences rendi szerzetesből álló csoport
1526-ban érkezett Mexikóba; harminc év múlva már 380-an
voltak, s rajtuk kívül 210 Domonkos-rendi és 212 ágostonos
is tevékenykedett. A ferencesek azt állították, hogy ekkorra
már több mint ötmillió bennszülöttet kereszteltek meg – ez
jóval több volt, mint az akkori Anglia teljes lakossága. Nincs



mód rá, hogy ellenőrizzük ezeket az adatokat; még azt se
tudjuk, hogyan történtek a számítások. A térítés
folyamatának meghatározó tényezője az erőszak, a
mohóság, a kegyetlenség és a korlátoltság elképesztő
keveréke volt, s ebből az árból csak igen ritkán bukkant fel a
jámborság vagy a fantázia. Fennmaradt az első tizenkét
ferences első nyilatkozatának egy másolata: „Mi nem
keresünk aranyat, ezüstöt vagy drágaköveket; bennünket
csak a ti lelketek egészsége érdekel.” Egyes indiánokat a
meghódolásuk után azonnal megkereszteltek. A pápa
erőfeszítéseket tett, hogy véget vessen a gyalázatos,
hevenyészett keresztelési szertartásoknak, de kudarcot
vallott. Fogyatékos, épp hogy csak vázlatos volt a hitoktatás
is. 1539-ből ránk maradt egy püspöki rendelet, amely
megtiltotta, hogy „a keresztény hitre való tanítás során”
megbotozzák vagy ketrecbe zárják az indiánokat. Mexikóban
hat fő és számtalan kisebb nyelvjárás volt használatban, s a
misszionáriusok eleinte nem beszélték egyiket sem. Egy
szemtanú, Muñoz Camargo elbeszélése szerint ujjukkal
rámutattak a földre, a tűzre meg békákra és kígyókra, hogy
érzékeltessék a Pokol rémségeit, aztán szemüket az égre
emelték, és az egyedülvaló Úristenről beszéltek. Valamivel
alaposabb beszélgetést kíséreltek meg a szüleiktől
elszakított gyermekekkel, akiket a missziós iskolákban
tanítgattak, hogy tolmácsként használhassák őket.
Az aztékok sokistenhívők voltak, mindennapos
gyakorlatuk volt az emberáldozat, és egyes területeken a
kannibalizmus is. Vallásuk ugyanakkor sok tekintetben és
mozzanatban rokonságban állt a kereszténységgel;
főistenük egy szűztől született, tésztából készített képmását
évente kétszer magukhoz vették az emberek, létezett
egyfajta keresztelés és gyónás, és jelképeik között a kereszt
is szerepelt. Ám a térítők – a kora keresztény gyakorlattal és



Nagy Szent Gergely útmutatásával ellentétben – a
legcsekélyebb erőfeszítést se tették, hogy kihasználják
ezeket az azonosságokat. Juan de Zumarraga Mexikó első
püspöke és a bennszülött vallási emlékek nagy pusztítója
volt; az ő idejétől kezdve módszeresen igyekeztek
megsemmisíteni a kereszténység előtti kultuszok nyomait.
1531-ben kijelentette, hogy személyesen romboltatott le
vagy húszezer bálványt és több mint ötszáz templomot.
(Ezek némelyikét erődítményként használták tovább.)
Ellenállásról nemigen tudunk. Az indiánok néhány bálványt
elvittek, elrejtettek, és még kínzással sem lehetett kiszedni
belőlük, hogy hová. Csak egyetlenegy esetről van
tudomásunk, amikor a jelek szerint saját vallásuk
védelmében teológiai vitát folytattak a misszionáriusokkal.
A legtöbb esetben inkább visszavonultak, elmenekültek, és
csak akkor tanúsítottak ellenállást, ha a fentiekre nem volt
lehetőségük. A meghódított területeken törvényszék elé
lehetett állítani őket házasságon kívüli kapcsolat, bigámia
vagy eretnekség miatt. Egy főnököt például 1539-ben ágyas
tartásával és bálványimádással vádoltak meg. Otthonában
fegyvereket és bálványokat találtak, tízesztendős fia pedig
ellene vallott, ahogy az már az inkvizíciós perekben oly
gyakran lenni szokott. A vádlott főnök, a Don Carlos
Mendoza néven is ismert Ometochtzin vallomásában
elmondta, hogy a sokféle szerzetes és világi ember
különböző ruhákat visel, és különböző törvényeknek,
szabályoknak engedelmeskedik; hogy mindenkinek megvan
a maga saját és sajátságos életmódja, így az indiánoknak is,
és nem szabad őket arra kényszeríteni, hogy ezzel az
életmóddal felhagyjanak. Azzal is érvelt, hogy a spanyolok
között is sok az iszákos, és a vallást sem tisztelik
mindannyian. Halálra ítélték.



Kétségkívül történtek próbálkozások, hogy közvetítsék a
kereszténység igazságát és belső finomságait is.
Megtértjeinek oktatásakor Maturino Gilberti súlyt helyezett
rá, hogy megkülönböztesse a jámbor áhítatot és a
bálványimádást – később úgy gondolta, ez volt a fő oka
annak, hogy protestantizmussal vádolták meg. Francisco de
Bustamente keserűen szidalmazta a szűz kultuszát a miatt a
politeisztikus kavarodás miatt, amelyet okozott. A legtöbb
pap azonban nemigen zavartatta magát. A ferences rendi
Luis Caldera, aki kizárólag spanyolul beszélt, úgy
érzékeltette a Pokol iszonyúságát, hogy kutyákat és
macskákat égő kemencébe vetett; a szerencsétlen állatok
üvöltése és vinnyogása elborzasztotta az indiánokat. A
nehézségeket az okozta, hogy a képzeletgazdagabb vagy
érzékenyebb lelkű misszionáriusok minduntalan konfliktusba
kerültek egyházi és világi elöljáróikkal. A legkiemelkedőbb
16. századi ferences, Barnadino de Sahagun, aki több mint
hatvan évet töltött Mexikóban, azt állította, hogy a
kereszténység terjesztésének érdekében létfontosságú volt
az ország „lelki bajainak és bűneinek” tanulmányozása.
Bennszülött munkatársakkal és egy sajátos módszer
segítségével állította össze Historia general de las cosas de
Nueva España című, gigantikus művét, amelynek tizenkét
kötete felölelte a mexikói népek vallását, szokásait,
alkotmányukat, szellemi és gazdasági életüket, nyelveiket
és nyelvjárásaikat s országuk állat- és növényvilágát. A
spanyol és nahuatl nyelven íródott hatalmas corpust a
reneszánsz legkiemelkedőbb teljesítményei egyikeként kell
számon tartanunk. A szerzetesek azonban ellenségesen
viszonyultak a műhöz, és II. Fülöp 1577-ben elkoboztatta a
köteteket; mindössze egyetlenegy példány jutott el az
Indiák Tanácsa elé. „Senkinek nem szabad megörökítenie az
indiánok babonáit és szokásait.” Barnadino de Sahagun



anélkül halt meg, hogy tudta volna, mi sorsra jutott a mű,
amelyen egész életében dolgozott. A kézirat egészen 1779
ig nem is került elő. Két hasonló tanulmány készült még, de
csak a legutóbbi időkben adták ki őket. A szerzetesek
némelyike – elsősorban ferencesek – mindenesetre továbbra
is tanulmányozta az őslakosság életét; volt köztük, aki
három helyi nyelven is prédikált, és 1572-re már 109
dokumentum keletkezett (pontosabban: ennyiről tudunk) a
tíz bennszülött nyelven; elsősorban nahuatlul – ezt a nyelvet
próbálták a szerzetesek egyfajta lingua francaként
elterjeszteni. Az inkvizíció a jelek szerint nem nézte jó
szemmel az indiánoknak szánt kiadványokat, még a
katekizmusokat sem, s kivált nem a helyi nyelven
íródottakat. A korona is a spanyol nyelv használatához
ragaszkodott, „hogy az indiánok a mi kasztíliai nyelvünkön
kapják az utasításokat, és fogadják el a mi társadalmi
szervezetünket és nemes szokásainkat” (1550). A
keresztény fogalmak pontos fordításának nehézségeit
erősen fokozta a lehetséges eltévelyedésektől,
heterodoxiától való félelem. A világiak, akik gyakorlatilag
nem vettek részt a missziós tevékenységben, és gyűlölték a
szerzeteseket, éberen figyelték az esetleges hibákat, és
minden szerzetesrendben volt egy-egy hajthatatlan,
skrupulózus csoport, amely titkos kapcsolatot tartott fenn az
otthoni hatóságokkal. 1555-ben az első mexikói szinódus
véget vetett a helyi nyelveken tartott szentbeszédeknek, tíz
évvel később pedig egy újabb szinódus megtiltotta, hogy az
indiánok a Szentíráshoz bármilyen nyelven is
hozzájussanak.
És itt jutunk el azon fő problémák egyikéhez,
amelyekkel a küzdelmes hittérítői munka során mindig
szembe találták magukat a misszionáriusok: milyen
mértékben szabad az új társadalmakhoz és új kultúrákhoz



közeledő kereszténységnek felvennie a helyi színezetet, s
mennyire igazíthatja ahhoz lényegi igazságának
megjelenítését? Jó okunk van azt hinni, hogy Afrika, Kis
Ázsia és Dél-Európa első keresztény misszionáriusai a
tanítás olyan változatait alakították ki, amelyek alkalmasak
voltak a gyors terjedésre, s amelyek csak később, századok
elmúltával kerültek összhangba az eszme „szabványos”
formáival. Nehéz nem gondolni arra, hogy így akarták
maguk az apostolok is; a gondolat mindenesetre bizonyosan
feldereng Pál leveleiben. A 16. századra azonban a már
másfél évezrede egyre pontosabban és szűkebben
definiálódó doktrína megfosztotta a kereszténységet ettől a
fajta rugalmasságtól és a többféle értelmezés és
megközelítés lehetőségeitől. A saját birodalmában maga is a
tanítás fontosnak tetsző pontjairól folytatott vitákat. A
doktrínától való mégoly csekély elhajlás is kínzással és
halállal fenyegetett e földi világban, és örök rettenettel és
szenvedéssel odaát. Ráadásul a vitában részt vett a konok
és arrogáns államhatalom is: a kereszténység egy nemzeti
kultúrával vált azonossá, amelynek exportja a hódítás egyik
legfontosabb célkitűzése lett.
A spanyol és portugál Amerikában a missziós
szerzeteseket (később pedig a jezsuitákat) az állami és
egyházi hatóságok szorosabb ellenőrzés alatt tartották,
semhogy elő tudták volna segíteni a kereszténység és a
helyi kultúra közötti eggyé olvadást. Azt tették hát, ami az
ilyen körülmények között lehetséges legjobbnak látszott:
megpróbálták elhatárolni egymástól a kereszténnyé vált
őslakosokat és a spanyol gyarmatosokat, illetve félvéreket;
ez annál is könnyebb volt, mert mind a világi, mind pedig az
egyházi hatalom igyekezett újonnan létrehozott falvakba
tömöríteni az indiánokat. Mexikóban minden szerzetesrend,
de különösen az ágostonosok lelkesen alapítottak új falvakat



és városokat. A népesség ilyetén átszerveződése és
elkülönülése lehetővé tette a szerzeteseknek, hogy a maguk
módján játsszanak vezető szerepet az indiánok fölött. A
ferences rendi Antonio de Roa például mezítláb járt, durva
darócruhát viselt, és csupasz deszkaágyon aludt, nem evett
húst, nem ivott bort, az indiánok szeme láttára izzó parázsra
feküdt, máskor fáklyával perzselte a testét, és valahányszor
keresztet látott, korbáccsal verte magát. E módszerek
hatására az indiánok – állítja Suarez de Peralta – szinte
vallásos imádattal vették körül a szerzeteseket. A
korbácsolás volt a kereszténység egyetlen mozzanata,
amelyet az indiánok mohó örömmel tanultak el. Gyónás
után gyakran kérdezték a szerzetesektől: „Miért nem
korbácsoltatsz meg?”, és nagyböjtkor vagy szárazságok,
járványok idején előszeretettel korbácsolták önmagukat is.
(Tzintzuntlanban az őslakosok olykor még ma is szöges
szíjakkal korbácsolják magukat órákon át.)
Az új falvak és városok létrejötte lehetővé tette a
messzemenően helyi jellegű életformák és tárgykultúra
kialakulását, még akkor is, ha a mindennek keretet, medret
adó hit idegen volt, és az is maradt. A szerzetesek kijelölték
az utcákat, tereket és ültetvényeket, kórházakat építettek,
kolostorokat és templomokat. Voltak óriási, több mint 30
000 embert befogadó városok, amelyekben komoly épületek
is létesültek. Egy szerzetes, Francisco de Tembleque
Mexikóváros közelében közel húsz évet szentelt arra, hogy
a nagy vállalkozás egyetlen európai résztvevőjeként
megépítsen egy gigantikus vízvezetéket, amelynek
harmincmérföldes hosszán 136 íves híd sorakozott. Az
építmény egyébként 126 éven át szolgált, és gyakorlatilag
még ma is teljes épségben áll. Ezeken a településeken a
templomok – akárcsak az aztékokéi – az erődítmény
szerepét is betöltötték; gyakran magas, jól védhető helyekre



építették őket (például Tepeaca, Tochimilco vagy Tula
templomait); magas, csipkézetes épületek voltak egyetlen
sor hosszú ablakkal, szögletes támpillérekkel és
lőtornyokkal, a tetőn pedig ágyúállással. A bekerített, belső
terekben elfért a település egész lakossága, vagy akár 10
000 fős csapatok is.
E templomok némelyike gigászi volt. Legjobban az
ágostonosok értettek az építkezésekhez. Sokszor hárman
vagy négyen irányítottak több ezer indián munkást, és
hoztak létre a sevillai katedrálisnál is hatalmasabb
épületeket. 1554-ben egy tisztségviselő, Lebron de
Quinones azt mondta II. Fülöp királynak, hogy ezeket a
templomokat szándékosan építik „ilyen hallatlanul
pompásra és fényűzőre”, hogy elkápráztassák az indiánokat.
A királyhoz panasz is érkezett a féltékeny guadalajarai
káptalantól: „amikor az ágostonosok... egy-egy új kolostort
építenek, a néhány életben maradt bennszülött is eltűnik,
mert a szerzetesek fényűzése láttán vágy ébred bennük,
hogy megépítsék saját templomaikat és kolostoraikat is.” Az
érintettek tagadták a vádakat. A domonkosok kijelentették:
„Gondoskodunk róla, hogy az indiánok teljes
egyetértésükkel, a maguk akaratából s gyönyörűségére,
minden zaklatás vagy kényszer nélkül dolgozzanak ezeken
az építményeken.” Nehéz megállapítani, hogy mi igaz s mi
nem, minthogy a rivális szerzetesrendek szüntelenül
vádolták egymást képtelen s kevésbé képtelen bűnök miatt,
s hasonlóképpen: fáradhatatlanul vádolták mindannyiukat a
világiak is. 1561-ben két püspök szállt síkra mindhárom rend
ellen, mert azok „korábban is és most is kegyetlenül bánnak
az indiánokkal... verik és bántalmazzák őket, kitépik a
hajukat, leszaggatják ruháikat, megkorbácsolják, vasra verik
és börtönbe zárják őket”. Minden – egyházi vagy világi
keresztény szervezet tagjai verték az indiánokat.



Ugyanakkor az is igaz, hogy az indiánok lelkesen és
odaadóan alkalmazkodtak a jövevényekhez. Zummarago V.
Károlyhoz írt levelében arról számol be, hogy: „Az indiánok
nagyon kedvelik a zenét. Gyóntatóik elmondták, hogy
megtérésükben nagyobb szerepet játszott a zene, mint
bármi más.” Az elszigetelt területeken rémítő vallási
szertartások alakultak ki. Az indiánok könnyen és hamar
megtanultak gregoriánt énekelni és a legkülönbözőbb
hangszereken – klarinéton, pisztonon, trombitán, furulyán,
harsonán, fuvolán, dobon, gitáron és még sok mindenen
játszani. Juan de Grijalva írta: „Minden indián faluban, még
azokban is, ahol alig húszan ha élnek, található néhány
trombita és furulya, amelyekkel szebbé teszik az
istentiszteleteket.” Jellemző II. Fülöp aprólékosságára és a
részletekkel való pepecselés iránti hajlamára, hogy 1561
ben megpróbálta csökkenteni az énekesek és hangszeres
zenészek számát ezeken a településeken – sikertelenül.
Éppily hiábavaló volt a liturgiai különcségek – például a
gyakran vallásos karneválokká fajuló vad táncok – hivatalos
betiltása is.
Ám ha ezekkel a védett területekkel, zárványokkal az
volt a szándék (a szerzetesrendek céljai soha nem voltak
egészen világosak), hogy megteremtsék a kereszténység
önfenntartó és kifejezetten bennszülött formáit – az
eredmény nem volt más, mint teljes kudarc. A kísérlet
természetéből következően elkerülhetetlen volt a
gyámkodás. Utazók nem tartózkodhattak ezekben a
helységekben két napnál tovább. Mexikóban az ilyen
falvakban sem európaiaknak, sem négereknek, sem
meszticeknek, sem mulattoknak nem engedték meg a
letelepülést. Brazília és Paraguay egyes vidékein a jezsuiták
a tőlük megszokott hatékonysággal több ezer
négyzetmérföldnyi kiterjedésű kolóniákat – reductiones



létesítettek. 1623-ra már több mint tucatnyi ilyen létezett,
mintegy százezer lakossal, és folyamatosan terjeszkedtek,
kiváltképp 1641 után, amikor a portugál hatóságok
megtiltották a belépést ezekre a területekre, és
megengedték a jezsuitáknak, hogy védelmükre
magánhadseregeket tartsanak. A szerzeteseknek megvoltak
a maguk fegyveres csapatai, és nemegyszer érte őket az a
vád, hogy valóságos ütközeteket vívnak egymással, a
világiakkal, sőt magukkal a hatóságokkal is. Megvédelmezni
a bennszülötteket és életformájukat az európai civilizáció
hatásaitól – ez bizonyos értelemben egészen modern
gondolat, mögötte azonban gyámkodó magatartás és
leereszkedés lapult. „Az indiánok – mondta II. Fülöp
olyanok, mint a madárfiókák, amelyek szárnya még
fejletlen, s így a maguk erejéből nem képesek repülni...
Felséged bizonyára tudja: a pap az ő igazi anyjuk és apjuk.”
Azt azonban, hogy a madárfiókák idővel felnőhetnek,
valahogy soha nem akaródzott belátni és abban sem
segített nekik senki, hogy felnőjenek. A domonkosok nem
voltak hajlandók középszintű iskolák létrehozására, és
minthogy az indiánok számára mindenfajta előrelépésnek ez
volt a kulcsa – mindig is ellenezték a latintanítást. A
ferencesek és az ágostonosok nem voltak ennyire
vaskalaposak, és még azt is észrevették, hogy az indiánok
könnyebben tanulják meg a latint, mint a spanyolok. A
Santiago Tlatelolcó-i kollégiumból azonban, ahol a
ferencesek oktattak, egyetlenegy indián születésű pap sem
került ki. Az indiánok felsőszintű oktatásának még a
gondolata is elkeseredett kritikába ütközött. Jerónimo Lopez
írta 1541-ben: „A legveszedelmesebb tévedés
tudományokra oktatni az indiánokat, s még rettenetesebb
vétség a Bibliát és a szent szövegeket a rendelkezésükre
bocsátani... Spanyol hazánkban igen sokan vesztek el ezen



a módon, és így született az eretnekségek ezernyi fajtája
is.” A latin nyelv tanulása elbizakodottsághoz,
pökhendiséghez vezet, s ami még rosszabb, az európai
papok tudatlanságát is leleplezi. (Montufar püspök felidéz
egy esetet, amikor huszonnégy ágostonos szerzetes járult
elébe felszentelésért, és közülük mindössze egyetlenegy
tudott latinul.) Az egyik ellenvetés szerint: „...ha (az
indiánok) olvashatnák a Szentírást, megtudnák, hogy a régi
pátriárkáknak több feleségük is volt, éppúgy, mint nekik.” A
kollégiumot végül azzal vádolták meg, hogy eretnekségeket
tanít; az indiánoknak megtiltották a belépést, s a célját
vesztett intézmény megsemmisült. A zsinatokon
mindenesetre ismételten megfogalmazták, hogy indiánokat
nem lehet pappá szentelni, s a szerzetesrendekbe is csak
szervitorokként léphetnek be. Ismert eset egy Lucas nevű
indiáné, akit a domonkosok „erényessége és példamutató
élete” ellenére is elutasítottak, ezzel az egyszerű
indoklással: „mert indián”. Ha egyes szerzetesek szerették
volna is pappá szentelni az indiánokat, a rendek mereven
ragaszkodnak elutasító álláspontjukhoz – egészen a
jelenkorig. A dél-amerikai jezsuiták se voltak
felvilágosultabbak. Indián védenceiket féltékeny odaadással
vigyázták, de soha nem engedték, hogy felnőtt, teljes jogú
keresztényekké válhassanak. Ennélfogva, amikor a
szervezet a 18. században visszaszorult, a kolóniákon,
falvakban és településeken nem voltak megfelelően képzett
és gyakorlott bennszülöttek, akik átvehették volna az
irányítást, s így nem voltak képesek ellenállni a rabló
fosztogató gyarmatosítók támadásainak.
Az őslakosok tartós és önálló keresztény közösségeinek
létrehozására irányuló erőfeszítések tehát kudarcot
vallottak, s e fiaskónak megvoltak a párhuzamai az európai
származású latin-amerikai közösségekben is. A Római



Birodalomban annak idején – az ortodoxia kialakulása előtt
és után is – létrejöttek a kereszténység jellegzetes, helyi
változatai: Alexandriában, Antiochiában, Karthágóban,
Spanyolországban vagy a Rhône völgyében, s gazdagították
a kereszténység kincsesházát a maguk kulturális és hitelvi
sajátosságaival a hit felvételét követő néhány emberöltő
alatt. A folyamat a kereszténység európai terjeszkedése
során újra és újra végbement. A Latin-Amerikába való
átültetés azonban nem hozott efféle gyümölcsöket. Ez a
roppant kontinens, ahol gyorsan eltörölték a pogányságot,
ahol a nagy városok, egyetemek és a sokféle szubkultúra
igen hamar létrejött, ahol az egységes és monopolisztikus
kereszténységet az állam őrizte és védelmezte mindenfajta
eretnekségtől, elhajlástól vagy konkurenciától, ahol a népes
papság igen gazdag volt és számtalan kiváltságot élvezett,
a kereszténység üzenetéhez és szelleméhez gyakorlatilag
semmivel sem járult hozzá évszázadokon át. Latin-Amerika
hosszú, békés és tétlen csendbe merült. A dolog nem
meglepő. Spanyolország – mint láttuk – túlesett a maga
ortodox reformációján már a lutheranizmus előtt. Megvolt az
erős és népszerű intézményrendszere ahhoz, hogy elfojtson
bármely nemkívánatos vallási kezdeményezést. Az egyház
ellenőrző hatalma a gyarmatokon – ha lehet – még erősebb
volt, mint odahaza. Mindezen felül pedig: a spanyol király
mindig is a maga ügynökeiként kezelte a papokat, ahogyan
törvényhozó testületeknek tekintette a zsinatokat is. A
katolikus egyház a spanyol kormányzat része volt, és ez
sehol nem volt annyira igaz, mint éppen Latin-Amerikában.
V. Károly és II. Fülöp már a legelső időktől kezdve arra is
felhasználta a papokat, hogy elejét vegyék a
visszaéléseknek, és korlátozzák az első telepesek és
tisztviselők szabadságát. A mintát Bernardo Boil testvér
esete adta, ő képviselte a korona érdekeit a legelső



településen, Hispaniolán. Az egyház viszonzásképpen
elvárta a koronától a védelmet, a kiváltságokat, és az
ortodox hithez való rendíthetetlen ragaszkodást. Ilyen
körülmények között egyszerűen nem volt alkalom és
lehetőség arra, hogy kialakuljon bárminemű elhajlás,
tévelygés vagy újszerű kezdeményezés. A változásokkal
elszántan és egységesen szembeszálló egyház és a korona
egyformán kedvezőnek és kielégítőnek találta a dolgok
ilyetén elrendezését, amiből a pápa éppúgy ki volt zárva,
mint az eretnekségek, s a király – habár egyfajta
helyettesként – uralkodott az egész hierarchia fölött. A
rendszer hallatlan eredményességgel és ráadásul olcsón
működött. A királyi helyőrségek és az ott szolgálatot
teljesítők száma alacsony volt. A papság megbabonázta,
szinte hipnotizálta a bennszülötteket és a spanyolokat is. Ha
a katonák kudarcot vallottak, ők mindig képesek voltak
lecsillapítani a lázongó, zavargó tömegeket.
A rendszer csak akkor omlott össze, amikor a 18.
században maga a korona is elfordult az ortodox katolikus
tábortól, és reformokat kezdeményezett. A változást
örömmel köszöntötték Európa felvilágosult uralkodói, de
végzetes hatása volt a két Amerikában, ahol nem a
katonaság, hanem az egyház volt a hatalom gyakorlásának
eszköze. Az első figyelmeztető jel 1769-ben érkezett, amikor
a jezsuita rendet betiltották, tagjait pedig letartóztatták és
deportálták; a felbőszült és értetlen indiánok megpróbáltak
behatolni az átmeneti börtönükül szolgáló barakkokba, és
kiszabadítani őket. A mintegy ötszáz jezsuita Veracruzba
kíséréséhez és behajózásához óriási katonai erőre volt
szükség. A koronát ismételten figyelmeztették arra, hogy a
papság elleni lépések következtében és arányában gyengül
a hatalma a gyarmatok felett. Felhívták a király figyelmét:
„szüntelenül törekedj rá, hogy megőrizd a helyes



felsőbbséget, az egészséges engedelmességet és szeretetet
a papság soraiban felséges Személyed iránt” (1768); „az
emberek kézben tartásának legfőbb eszköze a papság feletti
uralom” (1789). A nyugtalanságok, zavargások
lecsillapításának leghatékonyabb eszköze – tájékoztatták az
uralkodót –, „ha a legközelebbi tér közepére, kezében
feszülettel, egy szerzetest állítunk”. 1799-ben a pueblói
székesegyház káptalanja levélben számolt be a királynak
„arról a fanatikus, önfeláldozó imádatról”, amelyet az
indiánok tanúsítanak a papság iránt; „szüntelenül térdre
vetik magukat, hogy a kezüket csókolhassák”, és
tanácsaikat „vakon követik”. Még ugyanebben az
esztendőben történt, hogy az indiánok megrohamozták a
pueblói börtönt, ahol egy pap raboskodott. A királyt
figyelmeztették: „az indiánok elutasítják a királyi
reformokat, amelyek megszüntetik a papság kiváltságait”.
A spanyol korona és kormányzat nem tartotta
megszívlelésre érdemesnek ezeket a figyelmeztetéseket, s
ez vezetett a gyarmatok felkeléséhez, amelynek jelszava:
„Amerika Jézus Krisztus igaz vallásának egyetlen
menedéke” lett. A latin-amerikai papság nem óhajtotta
elfogadni a voltaire-ianizmus és a bourbonizmus
nyugtalanító keverékét, amikor pedig megpróbálták
kényszeríteni őket, fellázadtak, és magukkal sodorták a hívő
tömegeket is. A függetlenségi mozgalmat a papok
sérthetetlenségét eltörlő hírhedt, 1812-es dekrétum
robbantotta ki. A felkelés számos politikai és katonai
vezetője került ki a papság soraiból. A papok egész
egyházközségeket győztek meg és állítottak a felkelés
oldalára. 1794-ben a papság fogalmazta meg a
Spanyolországtól való elszakadás első elképzeléseit, és a
sajtóban is hatékony propagandát fejtettek ki. Politikai
aktivitásuk Amerika egész spanyol fennhatóság alatt álló



területére kiterjedt, Mexikóban pedig ők vállalták magukra a
katonai vezetést is. Az 1810. szeptemberi felkelés a
Michoacanban lévő kisvárosból, Doloresből indult ki. A
letartóztatott és elítélt vezetők között a kormányzat 244
világi papot és 157 szerzetest azonosított. Egy tisztviselő
1812-ben írta a következő sorokat: „E felkelés értelmi
szerzői az egyházi személyek voltak... az ember százával
számlálhatja a tábornokokat, brigadérosokat, ezredeseket és
egyéb parancsnokokat az árulók bandáiban; mindannyian
papok... alig volt jelentősebb katonai akció, amelyben ne
papok lettek volna az ellenség vezetői.” Pueblo püspöke így
tájékoztatta a királyt: „Mexikó olyan nemzet, amely a
legalázatosabb és legnyomorúságosabb külsőségek mögé
rejti a hódító iránti mélységes rosszindulatát és
engesztelhetetlen gyűlöletét.” Spanyolország több mint
háromszáz éven át csupán jelképes katonai erővel is kézben
tarthatta gyarmatait, mert a papság fáradhatatlanul
engedelmességre, béketűrésre tanította az indiánokat. A
püspökök, a székesegyházak papsága és az inkvizíció
tisztségviselői (a legtöbbjük Spanyolországban született)
hosszú időn át lojálisak maradtak, noha erőfeszítéseik, hogy
az alsóbb papságot a korona híveivé tegyék, nem voltak
eredményesek. Az utolsó csepp 1820-ban hullott a pohárba,
amikor a liberálisok spanyolországi győzelme utáni
egyházellenes törvényhozás két kivétellel megfosztotta
önállóságuktól a püspököket. Fr. Mariano Lopez Bravo 1822
ben azt mondta VII. Ferdinándnak, hogy Spanyolország azért
vesztette el Mexikót, mert a papság félrevezette a népet,
azt állítva, hogy mindössze két választási lehetőségük van:
vagy hűek maradnak a koronához, vagy „megvédelmezik
vallásukat a romlástól, papjaikat az üldöztetéstől,
templomaikat pedig a kifosztástól”. Kijelentette: amikor
felemeltem szavam a függetlenség ellen, „eretneknek



bélyegeztek”. Spanyolország tehát eljátszotta az Újvilágot,
amikor megreformálta az egyházat, a gyarmatok legfőbb
tartóoszlopát. A kísérlet kudarcot vallott; az egyház
megerősödve került ki a küzdelemből, megtartva politikai és
anyagi kiváltságait. Most azonban már egymagában, a
korona támogatása nélkül gyakorolta a hatalmat, s így
sokkal sérülékenyebben érte a 19–20. század erőszakos
antiklerikalizmusa, míg csak a legutóbbi időkben az új
ortodoxia védelmében nem vállalt ismét forradalmi
szerepet.
Latin-Amerika esete egészen egyedülálló, ugyanakkor
ráirányítja a figyelmünket arra, amit az érett kereszténység
által indított missziók „dinamikus gyengeségének” is
nevezhetünk. A 16. századtól kezdve mindenütt fel
felbukkantak a világ evangelizációjára irányuló kísérletek
olykor egészen erőteljesen –, ám soha nem váltottak ki
láncreakciót, és folyamatosan igényelték az irányítást,
támogatást és megerősítést. Az önfenntartó növekedés
hiánya Latin-Amerikában nem volt végzetes az egyházra
nézve, mert csak a pogányság primitív formái voltak a helyi
ellenlábasai. Amikor azonban a kereszténység a már rögzült,
finoman kidolgozott, fejlett ázsiai vallásokkal kelt versenyre,
már egészen másképp alakult a dolog, kivált, ha a gyarmati
közigazgatás katonai támogatását is nélkülözni volt
kénytelen. A nyugati kereskedelem a 16. században igen
gyors ütemben hódította meg az ázsiai tengerpartokat, és
hamar létrejöttek az egyházi szerveződések is. A portugálok
1514-ben Madeirán, 1532-ben a Zöldfoki-szigeteken, 1532
ben Goában, 1557-ben Malakkán, 1576-ban pedig Makaón
hoztak létre püspökségeket. A spanyolok ekkorra már
Manilában voltak, s három évvel később itt is megszületett
az első püspökség. A keresztény hit terjedése mindennek
ellenére lassú volt, nem mutathatott fel látványos



eredményeket. Csak a spanyolok által az 1560–1570-es
években meghódított és gyakorlatilag erőnek erejével
megtérített Fülöp-szigetek vált túlnyomórészt keresztény
országgá, de a misszionáriusoknak még itt is csak a
primitív, pogány kultuszokkal, illetve egy romlott,
elkorcsosult mohamedanizmussal kellett megküzdeniük. A
következő háromszáz évben nagyjából így is maradt a
dolog. Ahol az iszlámnak sikerült szilárdan megvetnie a
lábát, mint például Nyugat-Ázsiában, Észak-Indiában,
Malajziában és Jáván, a kereszténység még azután sem tett
szert számottevő népszerűségre, hogy ő lett a meghatározó
politikai, gazdasági és katonai hatalom birtokosa. Ahol az
iszlám elmerült az animizmusban – egyes indonéziai
szigeteken –, a holland protestáns missziók könyvelhettek el
bizonyos sikereket. Többé-kevésbé ugyanez volt a helyzet a
nagy keleti vallásokkal, a hinduizmussal, a buddhizmussal
és a konfucianizmussal is. Ahol ezek érett, megszilárdult
formában, a helyi társadalom kulturális, társadalmi és faji
azonosságtudatába ágyazottan voltak jelen, a
kereszténység nem tudta mélyre ereszteni gyökereit.
Röviden: erős, és szilárdan megalapozott vallásokkal
szemben nem érhetett vagy legalábbis nem ért el sikereket,
ám a gazdaságilag elmaradt vagy a törzsi társadalom
alacsony kulturális szintjén álló területeken, illetve
mindenütt, ahol primitív, pogány vallások voltak uralkodók,
gyorsan megvetette a lábát, kivált, ha támogatta a gyarmati
katonai hatalom is.
Vajon lényegi, belső vonása-e a kereszténységnek a más
vallások kiszorításában elszenvedett kudarc? Vagy
történhetett volna a dolog másképpen is? A kérdésnek
hallatlan történelmi jelentősége van. Ha 1500 és 1900
között, Európa katonai és gazdasági világelsősége idején
sikerült volna Ázsiát a keresztény hitre téríteni, a 20. század



már egészen másképpen alakult volna, és minden bizonnyal
maga a kereszténység is gyökeresen megváltozik. Ám talán
éppen itt van a kérdés kulcsa: a kereszténység képtelen volt
a változásra, elsősorban pedig arra, hogy levesse
jellegzetesen európai vonásait, s ezért nem használhatta ki,
ragadhatta meg a kínálkozó lehetőségeket. A keresztény
egyházak túlságosan is gyakran képviselték az európai
társadalmakat és gondolkodásmódot az univerzális
igazságok helyett, s ami éppily fontos: az egyház, mint
intézmény, és papsága – egyénileg és mint csoport is – úgy
jelent meg, mint csupán az európai uralom egy aspektusa.
Noha a kereszténység Ázsiában látta meg a napvilágot,
amikor a 16. századtól fogva megpróbálták visszavezetni
szülőhelyére, már nem volt képes ázsiai jelleget ölteni.
Az elkövetett hibák országról országra változtak. Olykor
igen bonyolult volt a helyzet, és nem is egyértelmű, hogyan
lehetett volna elkerülni a tévedést. Egységes, rögzített
missziós irányelv soha nem létezett. Hogyan is létezhetett
volna? Hisz nem volt valódi hatalmi központ még a katolikus
egyházon belül sem. A 16. században és a 17. század nagy
részében a pápaság jószerivel semmiféle ellenőrzést sem
gyakorolt a missziós tevékenység felett; ez teljes mértékben
a spanyol és portugál korona, illetve az általuk kinevezett
püspökök kezében volt. Azaz a teljes mértékben kifejezés
pontosításra szorul: a gyakorlati missziós munkát ugyanis
főleg a szerzetesek, később pedig, az 1540-es évektől a
jezsuiták végezték, a legtöbb esetben félig-meddig
önállóan, s mind a koronától, mind a pápától függetlenül.
Ezek azonban mind hevesen gyűlölték egymást, és gyakran
szándékosan és módszeresen igyekeztek egymás
törekvéseit meghiúsítani. A pápaság, minthogy a helyi
püspököket nem irányíthatta, apostoli helynököket nevezett
ki, ez a lépés azonban a legtöbbször csak további



megosztottsághoz és ellentétekhez vezetett. Végül, a 17.
századtól a különböző protestáns szekták rivalizálni kezdtek
egymással, s konfliktusukat csak tovább mérgezték az
európai hátországban folyó háborúk és kereskedelmi
versengések.
Ezek az Európából hozott konfliktusok és
megosztottságok elkeveredtek a misszionáriusoknak a
követendő utat illető helyi nézetkülönbségeivel. Indiában a
keresztények a kasztrendszerrel találták szembe magukat, s
ennek problémáját soha nem voltak képesek megoldani.
Egy társadalom megtérítésének alapvetően két lehetséges
módja van. Az egyik a legalacsonyabb, legkevesebb
kiváltságot élvező rétegek evangelizációja, a széles
tömegek megnyerése, vagyis az alulról felfelé való haladás.
Ezt a módszert követték a Római Birodalom őskeresztényei.
A másik lehetőség a társadalmi elit vagy akár az ezen belül
is vezető szerepet játszó személyiségek megcélzása annak
érdekében, hogy a hit elismerése és elfogadása hivatalos
állami álláspont szintjére emelkedjen, és így terjedjen lefelé,
a széles tömegek felé – ez a megoldás a középkorban, a
germán és szláv törzsek és bizonyos mértékig a spanyol
fennhatóság alá került amerikai területek lakosságának
megtérítésekor bizonyult eredményesnek. Indiában a
kasztrendszer igen határozott választást tett szükségessé a
különböző módszerek között, mert a kettő egyidejű
alkalmazása ugyanazon a területen egyszerűen nem volt
lehetséges. A misszionáriusokat vallási ösztöneik a tömegek
felé vezették, mert a kereszténység – állami, katonai
szankciók hiányában – akkor a legeredményesebb, ha a
megalázottakat és kisemmizetteket szólítja meg, közelebb
kerülve ekképpen saját hajdani, lelkipásztori funkcióihoz.
Európaiak lévén azonban (akiknél a hit dolgában az
uralkodóé a döntő szó), társadalmi ösztöneik ugyanakkor az



elit felé irányították őket. Mindkét irányt kipróbálták, s
mindkettőt eredménytelenül.
A legintelligensebb misszionáriusok s közülük is
elsősorban a jezsuiták a második módszer szenvedélyes
hívei voltak. Európában is ezzel érték el sikereiket, és így
tudták a legszélesebb körben kamatoztatni tanítói és tudósi
képességeiket. A választás tükrözte az ázsiai társadalmak
mindenfajta (többek közt vallási) szokásai és kulturális
eredményei iránti csodálatukat is. A társadalom elit
rétegének megnyerését nemcsak a helyi kultúra elfogadása
tette szükségessé, hanem számos kvázi-vallási megfontolás
és a keresztény eszmék értelmezésének és tálalásának
sokféle lehetősége is; mindennek véghezvitelére más
lehetőség nem kínálkozott. A dolog azonban magában
hordozta az otthoni felettesekkel (valamint természetesen a
rivális rendekkel és a világiakkal) való konfliktus veszélyeit.
Dél-Indiában a jezsuita Roberto di Nobili azt erősgette a
felső kasztbelieknek, akik között tevékenykedett, hogy ő
odahaza Európában egy magas társadalmi kaszthoz
tartozik. Teljességgel elfogadta a kasztrendszert, és magát
mint brahmint a legfelső kasztba sorolta. Átvette a
brahminok öltözködési és étkezési szokásait, haját
leborotválta, és a védikus himnuszok stílusában írt
keresztény költeményeket. Az egyházi hatóságok még
elfogadhatónak is tartották volna ezeket a
kompromisszumokat, Nobili azonban nem akadályozta meg,
hogy India szelleme áthassa a keresztény tanítást. Tamil
nyelvű verseket írt, amelyekben a keresztény doktrínát a
hindu bölcsességgel elegyítette, a megtérteknek
megengedte, hogy megtartsanak egyes hindu ünnepeket,
és – ez volt a legtűrhetetlenebb – áldoztatáskor az
alacsonyabb kasztbelieknek az ostyát egy hosszú pálca
végén nyújtotta át. Mindezek miatt többen is ismételten



bepanaszolták a római egyházi hatóságok előtt. 1623-ban
Róma – „további információk beérkezéséig” – nem volt
hajlandó elítélni őt. Az ellene folyó hadjárat célja
mindenesetre az volt, hogy őt magát akadályozza
munkájában, és elbátortalanítsa a többieket. Az egyház
soha nem volt képes olyan messzire menni a
kompromisszumok terén, ahogyan azt a brahminok
szerették volna, és az elitre irányuló térítő hadjárat szinte
teljesen eredménytelen maradt. Nobili sokéves erőfeszítései
következtében mindössze huszonhat brahmin vált
kereszténnyé. 1643-ban a jezsuiták megállapították, hogy
harminchét esztendő alatt csupán hatszáz magas kasztbeli
személyt sikerült megtéríteni.
A dolog nem meglepő, minthogy az akár egyházi, akár
világi európaiak – a maroknyi lelkes és odaadó misszionárius
kivételével – még a magas kaszthoz tartozó megtérteket
sem tekintették magukkal egyenrangúaknak. Goa érseke
megtagadta a magasan képzett, művelt brahmin, Mateo de
Castro (portugál nevét a keresztségben nyerte) pappá
szentelését. Castro Rómába ment, ahol végül is
felszentelték, ám amikor visszatért, a rend tagjai nem voltak
hajlandók társukul elismerni és elfogadni őt. Ismét Rómába
utazott, itt 1637-ben püspökké szentelték, és a Goa
fennhatóságán kívül eső Idalcan püspökség élére állították.
A goai érsek mindennek ellenére egyszerűen felfüggesztette
őt, és börtönbe záratta az általa felszentelt papokat. Castro
élete utolsó tizenkilenc évét Rómában töltötte, a pápa indiai
ügyekben illetékes tanácsadójaként. Goában ekkorra már
mintegy száznyolcvan indiai születésű pap tevékenykedett,
de az egyházon belüli előrelépésükről – akkor és még vagy
kétszáz éven át – szó sem lehetett, mert egyetlen európai
pap sem lett volna hajlandó bármilyen kasztból is származó
indiai püspök alatt szolgálatot teljesíteni. Ugyanígy nem volt



semmilyen esélyük a brahminoknak arra sem, hogy a
keresztény szertartásokra vagy magára a tanításra
bármiféle hatást gyakoroljanak.
Nobili esetének iróniája, hogy az alsóbb kasztbeli
megtértek, akiknek a szentostyát pálcán nyújtotta át, sokkal
számosabban voltak, mint az indiai társadalom bármely
más, magasabb kaszthoz tartozó tagjai. Az alacsony
kasztbeliek gyakran igen lelkesen fogadták a keresztény
tanítást, és csak ezekben a rétegekben kerülhetett sor
tömeges keresztelésekre. Ezért egyes szerzetesek,
különösen a ferencesek e kasztok felé fordították
figyelmüket. A siker érdekében azonban a kereszténységet a
maga primitív, kezdeti formájában kellett megjeleníteniük
amúgy épp Szent Ferenc eredeti szándékai szerint. Sem a
keleti hierarchia, sem Róma, sem pedig a missziós papság
túlnyomó többsége nem kívánta az ezeréves birodalom
eljövetelét. A portugál világi hatalom és a kereskedők
(később pedig francia és brit utódaik) nem kívánták
szétzülleszteni a társadalmat, hisz ez konfliktust okozott
volna a muszlimokkal és a hindu hercegekkel is – épp
ellenkezőleg: igyekeztek megismerni és a lehetőségekhez
mérten támogatni a fennálló társadalmi szerkezetet és
hierarchiát. A térítő tevékenység tehát voltaképpen két szék
között a pad alá esett: sem egyfajta „ázsiai”, sem tiszta,
keveretlen kereszténységet nem kínálhatott. Az indiaiakat
az európai kereszténységre próbálták megtéríteni, az
azonban nem kellett nekik.
Kínában a misszionáriusoknak nem kellett
kasztrendszerrel szembesülniük, ez azonban azt is
jelentette, hogy kevésbé lehetett az „alulról” kezdődő
térítés stratégiáját alkalmazni. Nehéz elgondolni, hogyan
lehetett – hacsak nem valamiféle gondosan kidolgozott terv
segítségével – felbomlasztani az egész kínai kormányzatot



és társadalmat, ilyen tervre azonban a 16. századi katolikus
egyház nem is gondolhatott. Az első szereplők a Kínát az
ázsiai térítés kulcsának tekintő Xavéri Szent Ferenc nyomán
érkezett, elitista jezsuiták voltak, akik létfontosságúnak
tekintették a császári udvarban végzendő tevékenységet.
Ezzel azonban szembekerültek a világ legősibb,
leggőgösebb és legkonzervatívabb civilizációjával, amelynek
erkölcsfilozófiáját mélyen átitatták a konfuciuszi koncepciók,
például az ősök tisztelete. A konfrontáció lehetséges
alternatívája a szövetség volt, amelyben a kereszténység
játszotta volna a szerény és alázatos, kisebbik fiú szerepét.
Ezt a stratégiát választották a jezsuiták.
A kínai birodalom csak alávetett helyzetű sarcfizetőket:
muszlim kereskedőket és „a messzi földön ismert kínai
erények hírére” odacsábult idegeneket bocsátott be
határain. Nem üdvözölték örömmel az európai
keresztényeket. Egy 1520 körüli, Dél-Kínából származó
krónika (történetesen portugálul) így számol be az első
tapasztalatokról:
Csing Te uralkodásának vége felé bizonyos népek, amelyeket nem tartanak
számon Kína adófizetői között, a csőcselékkel együtt behatoltak a kikötőbe Tun
Mun és Kuaj Csung között, barakkokat és erődítményeket építettek, és számos
ágyút állítottak fel, hogy háborút robbantsanak ki. Szigeteket foglaltak el,
lemészárolták az embereket, kirabolták a hajókat, és rémületben tartották a
partvidék lakosságát.
A császári udvarba elsőként eljutott s ott tizenhét évet
(1583–1600) eltöltött jezsuita, Matteo Ricci atya a
szükséges alázattal és könyörögve eszközölte ki a
bebocsáttatást: „A nagy távolság ellenére eljutott hozzám
azon bölcs tanítás és nagyszerű intézmények híre,
amelyekkel a császári udvar megajándékozta népeit.
Leghőbb óhajtásom, hogy részesülhessek ezekből az



áldásokból, és császári felséged udvarában tölthessem
életemet, remélve, hogy némi hasznot magam is hajthatok.”
A jezsuitáknak és más, Kínában tartózkodó keresztényeknek
meg kellett barátkozniuk azzal a ténnyel, hogy a kínai
uralkodó osztály tanuló ifjaknak, nem pedig
tanítómestereknek tekinti őket, és – legalábbis eleinte – az
egyedüli terület, ahol a kínaiak elfogadtak bármiféle
tanácsot, a gyakorlati dolgok s nem az eszmék és fogalmak
birodalma volt. A jezsuiták a tudományok, a matematika és
a mechanika segítségéhez folyamodtak. Ricci egy órával
ajándékozta meg Van Li császárt, és térképet rajzolt, amely
Kínát ábrázolta a világ közepeként. Élete végére már sikerült
megvetnie lábát az udvarban. A hídfőállást ötven éven át
tovább erősítette Adam Schall atya, aki kimutatta a muszlim
udvari csillagászok által elkövetett hibákat, és idővel „Az Ég
Misztériumainak Mestere” megtisztelő cím birtokosa, illetve
a csillagvizsgáló igazgatója és a „matematika minisztere”
lett. A kínai udvar szemében a kereszténység „a nagy Schall
vallása” volt, s ekképpen a fizikai tudomány egyfajta
mellékjelenségének köntösében jelent meg abban a korban,
amikor a pápaság éppen elutasította a Galilei-féle
asztronómiát. Schall utóda, Verbiest atya egy sorozat
messze hordó ágyút öntött a császárnak, mindegyikbe egy
egy szent nevét véste, felszentelésükkor pedig stólát és
papi karinget viselt.
A nagyobb kínai városokban lassan megszülettek a
keresztény gyülekezetek. 1664-es feljegyzések már 254 980
megtértről tesznek említést, ebben a számban azonban
benne van számtalan, a halála előtt megkeresztelt
csecsemő és kisgyermek is. Ennél is fontosabb tény, hogy
kínai papok gyakorlatilag nem léteztek, és az egyetlen
főpap, Lo Ven-caónak, akit 1674-ben tettek meg Észak-Kína
apostoli helytartójává, tizenegy esztendejébe került, hogy



találjon egy püspököt, aki hajlandó felszentelni őt. (Utóda a
püspökségben egyébként egészen a 20. századig nem
akadt.) A bennszülöttek pappá szentelése egyébként mindig
és mindenütt óriási probléma volt. Tömeges megtérésre
viszont semmiképpen nem lehetett számítani, amíg a
kereszténység egy egész sor kínai előfeltételhez nem
alkalmazkodott. Ricci, aki behatóan tanulmányozta a hosszú
múltra visszatekintő kínai történelmet, rámutatott, hogy az
Ószövetség például szinte teljes egészében átdolgozásra
szorul. Azt a keresztény feltételezést, hogy a világ ötezer
esztendővel azelőtt teremtetett (az armagh-i Usher érsek
Annales Veteris et Novi Testamenti című munkájában arra a
megállapításra jutott, hogy a Teremtés Krisztus előtt 4004
ben történt, s ezt a számot széltében, kivált pedig a
protestáns világban elfogadták), tarthatatlanná tette a kínai
kronológia. Ha pedig a kínaiaknak ebben a kérdésben igazuk
van, miért ne lehetne igazuk másban is? Mennyire lehet (a
majd minden vallás számára oly igen fontos) temetkezési és
imádkozási szokásokat összebékíteni a keresztényekéivel? A
kínaiaknak nyilvánvalóan eszük ágában sincs felhagyni
azzal, amit az európaiak nyers leegyszerűsítéssel az „ősök
imádatának” neveznek, ám ez a motívum ugyanakkor
alkalmas az újjászületéssel és a Krisztus második
eljövetelével való egybehangolásra is. Ricci és utódai egy
ilyen alapokra épülő rendszert dolgoztak ki, amely
tartalmazta az Istennel kapcsolatos kínai utalásokat, és a
mise fogalmát az ősök tiszteletének szertartásait jelölő kínai
szóval határozta meg. A kompromisszumos megoldásról
azonban 1631-ben tudomást szereztek a ferencesek és a
domonkosok, és diadalmasan panaszt tettek Róma előtt.
Ezt követően fellángolt a vita az ázsiai vallási
szertartásokról, és számtalan fordításon keresztül
kibontakozva, és változata végül – méltán – valódi



gyúeleggyé állt össze. Vajon ez volt-e az alkalom, hogy a
kereszténység levesse európai bábgubóját, s végre
számtalan formában élő és egyetlen igazságban egyesülő
világvallássá váljon, olyanná, amilyet Krisztus burkoltan, Pál
pedig mindig is nyíltan hirdetett? Volt idő, amikor úgy tűnt: a
pápaság hajlik rá, hogy megragadja a kínálkozó alkalmat.
1615-ben V. Pál elismerte és engedélyezte a kínai liturgiát,
és elkészültek a fordítások is. 1622-ben XV. Gergely
létrehozta a Hitterjesztési Kongregációt azzal a céllal, hogy
szélesítse ki a misszionárius mozgalmat, és szabadítsa meg
a szűk, spanyol és portugál nemzeti perspektíva korlátaitól.
Francesco Ingoli, a kongregáció első titkára egész életében
dédelgette egy európaiságát kinőtt, globális kereszténység
gondolatát, s elképzelései tükröződnek a tíz évvel a halála
után kiadott propagandautasításokban is:
Ne tekintsd feladatodnak, hogy bármi módon nyomást gyakorolj a népekre,
hogy megváltoztasd viselkedésüket és szokásaikat, hacsak nem állnak
nyilvánvaló ellentétben a vallás és az egészséges erkölcsök parancsolataival. Mi
lenne képtelenebb annál, mint hogy Franciaországot, Spanyolországot, Itáliát
vagy akármelyik európai országot Kínába ültessük át? Ne ezeket vidd Kínába,
hanem egyedül csak a hitet, amely nem veti meg és nem rombolja le egyetlen
nép szokásait sem, mert mindenkor feltételezi, hogy nem a gonosz művei azok,
és inkább kívánja, hogy sértetlenül fennmaradjanak... Az embernek természete
szerint való, hogy mindennél jobban szeresse és védelmezze a saját hazáját és
mindent, ami ahhoz tartozik... Ne támassz gyűlöletes ellentéteket az európai
szokások és más népek szokásai között, hanem tégy meg minden tőled telhetőt,
hogy elfogadd ezeket a szokásokat.
E dokumentum szándékai bölcsek, sőt csodálatra
méltóak, a megfogalmazás azonban természetesen sokféle
vitának engedett teret. Mennyire kívánt Róma hajthatatlan
lenni, amikor a hagyománytisztelőkkel és az ortodoxokkal
szemben kellett megvédelmeznie e tágkeblű
elgondolásokat? Vagy másként: mekkora volt Róma
képzelőereje, amikor felvázolta magában a folyamatot,



melynek során különös, idegen kultúrák szemszögéből kell
majd a keresztény dogmákat értelmeznie és átértelmeznie?
Mindenesetre mindig is fogékonyabb volt a gyarmati
alkirályok, püspökök és altábornagyok, mint a megújulni
kész és alkalmas misszionáriusok érveire. A csatát, amelyet
Pál megnyert, Riccinek, utódainak és riválisainak sikerült
elveszíteniük. A liturgia elemi követelményeként
visszaállították a latin nyelv használatát. A vita vagy egy
évszázadon át folyt, egymásnak nemegyszer
homlokegyenest ellentmondó, központi és helyi szabályok
születtek, s fokozatosan az „európaiak” lettek az irányadók.
A jezsuiták Indiában és Kínában is mereven ellenálltak, a
kínai császári udvar pedig támogatta őket. XIV. Benedek
azonban 1742-ben az Ex quo singulari című bullájában
végre szigorúan és egyértelműen állást foglalt a merev
európai rítus bárminemű lazításával szemben, és elítélte az
ázsiai változatokat: „...mint babonákat, elítéljük és
megvetjük ezeket a gyakorlatokat... eltöröljük,
megsemmisítjük, érvénytelenítjük és minden hatásuktól és
következményüktől megfosztjuk ezen engedményeket
egyenként és összességükben; kijelentve és kinyilvánítva,
hogy azokat ettől fogva minden időben és mindenütt
érvénytelennek, semmisnek és minden hatály nélkülinek
kell tekinteni.” Ezek a rendelkezések, amelyeket két évvel
később a „malabári” rítusokra vonatkozóan meg is
ismételtek, véglegesen elsöpörték a reményt, hogy
kialakulhat az ázsiai kereszténység egy sajátos formája a
kontinens keresztény meghódításának előjátékaként.
A remény 1742-re már valóban és nyomtalanul
szertefoszlott. A kereszténység a 16. században ragadhatta
volna meg a nagy lehetőséget, amikor hatása még erős volt
és újszerű, amikor a keresztények maguk is elképedten
szemlélték az eléjük táruló, látszólag határtalan távlatokat,



s amikor mindenre alkalmas, vadonatúj és minden
feladathoz alkalmazkodni képes eszköz volt a kezükben: a
jezsuita rend. A 16. század végén, amikor a jezsuiták elértek
a Távol-Keletre, először jött létre egy egységes állam és
kultúra formájában egy tökéletes – és talán egyedüli
eszköz a kereszténység ázsiaiasítására és Ázsia
keresztényiesítésére – Japán volt ez az eszköz. Az országnak
ekkor már húszmillió lakosa volt, s messze földön ismerték
harciasságáról és birodalmi törekvéseiről. Egyetlen – noha
bonyolult és primitív – nyelvet használt, s épp átalakulóban
volt a számtalan önálló egység alkotta, szétforgácsolódott
rendszerből egy katonai uralom alatt egyesülő
nemzetállammá. Ádáz ellenségeskedés dúlt az ország két
vallása, az őshonos, nyers és borús sintoizmus és a kívülről
érkezett, romlott buddhizmus között. A kereszténységnek
egyedülálló alkalma kínálkozott rá, hogy felkínálja magát a
keletkező új és egységes japán állam nemzeti vallásául. A
japánokban ráadásul olyan néppel találkozott, amely
különös készséggel és könnyedséggel fogadta be és
formálta át az új eszméket.
Xavéri Szent Ferencet két évvel azelőtt, hogy 1549-ben
neki magának is sikerült volna odajutnia, izgalomba hozták
a Japánból érkező jelentések. Épp csak néhány szót tudott
japánul (az „Indiák Apostola” nem volt valami nagy
nyelvtehetség), de magával vitt három japánt, akik Goában
megtanultak portugálul, s így csak-csak tudott beszélgetni
és prédikálni is. Úgy találta – tévesen –, hogy Japán kulcsa a
buddhizmus, s ezért először Kínát lenne tanácsos
megtéríteni. A valóságban a legsikeresebb hadurak, akik
fokozatosan magukhoz ragadták a hatalmat, igen gyakran
dühödt antibuddhisták voltak, ennélfogva pedig nyitottak a
kereszténység iránt, amennyiben – s ez lehetséges is volt
az leleplezte a sintoizmus alapvetően primitív természetét.



Ferenc így beszélt egy buddhista szerzetesről: „Számos
beszélgetésünk során úgy találtam, hogy kételkedik és
határozatlan azt illetően: vajon lelkünk halhatatlan-e, vagy
elpusztul a testtel együtt; volt, hogy igent mondott, volt
hogy nemet, és attól tartok, ugyanígy van ezzel a többi
bölcs is.” Észrevette, hogy a japánoknak nincsenek
válaszaik arra a kérdésre, amelyhez a keresztények mindig
is bátran és magabiztosan közeledtek: mi lesz velünk a
halálunk után? Így hát optimista volt: „Az itt eddig
megismert emberek a legnagyszerűbbek, akikkel valaha is
találkoztunk, és azt hiszem, egyetlen pogány faj sincs,
amely felérne a japánokkal.”
Az 1560-as évek végén a jezsuiták elkezdtek beférkőzni
a vallási polgárháború okozta repedésekbe; ez volt az a
korszak, amikor az agnosztikus Nobunaga hadúr, aki
megengedte nekik az igehirdetést, a legfelsőbb hatalomba
emelkedett, s dolgukat az is könnyítette, hogy Alessandro
Valignano, a rend keleti vikárius-generálisa talán a
történelem egyik legkiemelkedőbb misszionárius-államférfia
volt. Nápolyi nemesi családból származott, 1579-ben,
negyvenesztendős korában érkezett Japánba; szálfatermetű
volt, energikus, és világos, forradalmi gondolatokkal teli.
Akárcsak Szent Pál, ő is szellemi kalandra való kihívásnak
tekintette a missziós tevékenységet, és – Xavéri Szent
Ferenchez hasonlóan – izgatott érdeklődés élt benne a
japánok iránt. Az emberfajokról alkotott nézeteiben
sajátosan keveredett az előítélet és a felvilágosultság. Saját
tapasztalatai alapján „aljas és állatias népnek” tartotta az
indiaiakat. Arról, hogy jezsuitákká válhassanak, szó sem
lehet, mert „minden barna bőrű faj romlott lelkű, tompa
eszű, és szelleme a legaljasabb, s ezért van, hogy a
legmélyebb megvetéssel bánnak velük a portugálok is”. A
spanyolokat és a portugálokat sem szerette, de



legnagyobb bánatára – meg kellett hajolnia szigorú
követelményük előtt, hogy a jezsuita rendbe egyetlen zsidó
(továbbá ebből következően: kevert vérű) sem juthat be, s
hogy ezek kötelező meghatározása: „újkeresztény”, vagy
„kriptozsidó”.
A japánokkal azonban másként állt a dolog. Valignano
nagy örömét lelte „ezekben a művelt és intelligens”
emberekben. Gyorsan felismerte, hogy Japán egészen más,
mint bármi, amivel a kereszténység egész történelme
folyamán összeakadt: „Teljességgel lehetetlen, hogy
Indiában vagy Európában sikerüljön a japánok problémáit
megoldani, vagy akár csak helyesen értékelni is. Az ember
még csak el se tudja képzelni, hogyan is mennek ott a
dolgok – az egy tökéletesen más világ.” Az első perctől
kezdve pártolta a japán papságot, és a második látogatása
alkalmával pappá is szentelt két japán keresztényt. A
korábban igen nagyra értékelt kínai kultúra már nem
érdekelte: „Ez itt az egész Kelet legderekabb és
legcivilizáltabb népe, a leginkább hajlamos arra, hogy
tanuljon, és szent törvényeinket magáévá tegye, valamint
arra, hogy létrehozzon egy nagyszerű keresztény államot itt,
Keleten – amin egyébként már munkálkodik is.” Három
évvel később már százötvenezer kereszténnyé vált japánnal
büszkélkedett, s azzal, hogy e tömegnek jó része került ki a
nemesség és a középnemesség soraiból – erre se volt példa
sehol másutt Keleten. Úgy vélte, hogy a minden mástól
eltérő helyzet kulcsa az egyetlen, közös nyelv. Ezenfelül
tette hozzá – a japánok az egyetlen keleti nép, amely
önérdektől mentesen, csakis hitére és eszére hallgatva
fogadta el a keresztény tanítást. „Japánban nincsen semmi
néven nevezendő hatalmunk vagy hatáskörünk. Egyedül a
meggyőzésre, az érvelésre kell hagyatkoznunk. Aki nem
hallgat ránk, azt nem verik meg, be sem börtönzik, sem



semmi olyasmit nem tesznek vele, amit más ázsiai
keresztényekkel szokás. Annyira finomak és érzékenyek,
hogy ki nem ejtenének egyetlen hangos vagy udvariatlan
szót sem.” Szerette őket. Csodálta a bátorságukat is: „a
legelszántabb és legharciasabb nép, mind közül, amelyeket
e földön ismerünk”. Azt gondolta, hogy a japánok örömest
adnák életüket keresztény hitükért, s összegzésképpen
kijelentette, hogy Japán az egyetlen ország, ahol remény
van rá, hogy létrejön egy egészséges és önálló keresztény
királyság, bennszülött uralkodó réteggel és papsággal. Sok
jezsuita osztotta véleményét; a rend tagjai szemében Japán
volt a legnépszerűbb szolgálati hely.
Sajnálatos módon azonban sem Róma, sem Portugália
nem kívánta vállalni a helyi papság létrehozásának, illetve
létrejötte engedélyezésének kockázatait. Egyik sem volt
felkészülve arra, hogy Japánt különleges esetként kezelje, és
lakosságának megadja a másoktól megtagadott
lehetőségeket és kiváltságokat. Nem fogadták el Valignano
elképzeléseit, melyek szerint a japánok kívánják és érdemlik
is a politikai, kulturális és gazdasági függetlenséget. A pápa
semmi okot nem látott rá, hogy engedményeket tegyen,
Portugália fölött pedig 1580-tól a spanyol II. Fülöp
uralkodott, s kettejük saját elgondolásai háttérbe szorultak
egy terjeszkedő, birodalmi rendszer érdekei mögött. Ami
következett, az csak az emberi történelem egyik nagy
tragédiájaként említhető. Az egyházon belül természetesen
a jezsuiták voltak a bűnbakok; a kívülállók szemében úgy
festett a dolog, mintha ők kértek volna monopóliumot Japán
gazdasági és kulturális jóléte fölött. 1580-ban kelt
jelentésében Valignano hangsúlyozta, hogy a japánoknak
óriási hasznot hajtottak a portugál „nagy hajók”, amelyek
évente érkeztek Nagaszakiba. A portugálok ebben az időben
gyakorlatilag a kezükben tartották az értékes javak



kereskedelmét a Perzsa-öböl és a Sárga-tenger között, s
minthogy a Kína és Japán közti közvetlen kereskedelem tilos
volt, a jezsuiták működtek közre közvetítőkként (elsősorban
a nemesfém-kereskedelemben). A kereskedelem és a vallás
elválaszthatatlanul összefonódott, hogy azt ne mondjuk:
összekeveredett. Nem világos, hogy a japán hatóságok
azért engedték-e meg a jezsuitáknak a térítőmunka
folytatását, mert attól tartottak, hogy ha ők távoznak, a
nagy hajók sem jönnek többé. Mindenesetre igen gyanúsak
voltak feltételezett nyugati érdekeik miatt, amire Valignano
is figyelmeztetett. A japánok általában megbíztak a
jezsuitákban, de másokban nem. A jezsuitákban pedig
sajnos azok a mások nem bíztak. A jezsuitáknak szükségük
volt az aranykereskedelemből származó haszonra, hogy
pénzelhessék komoly ráfizetést jelentő japáni missziójukat.
Valignano 1578-ban formális megállapodást kötött a makaói
kereskedőtársasággal, amit jóváhagyott XIII. Gergely pápa is
– „ez nem nevezhető kifejezetten kereskedelemnek,
minthogy oka a puszta szükségszerűség” (1582). Ám ha a
pápa ismerte is a tényeket, nem sokat tett annak
érdekében, hogy tájékoztassa az érdekelt egyházi
testületeket is. A jezsuiták voltaképpen fülig úsztak az
adósságban, de a ferencesek, a domonkosok, a világi
papság és a protestánsok is meg voltak győződve róla, hogy
a kereskedelem jóvoltából mesésen gazdagok. A
domonkosok ráadásul komoly hatással voltak a spanyol
kormányzatra is, amely 1580 után már a portugál birtokok
felett is ellenőrzést gyakorolt. Noha a két trón azzal a
megegyezéssel egyesült, hogy a birodalmakat
elkülönítetten és egymástól függetlenül kell irányítani, a
Manilában székelő spanyol világi és egyházi hatóságok soha
nem ismerték el portugál érdekszférának a Malakkától
keletre fekvő területet.



1583-ban Valignano jelentésében egy egész szakaszt
szentelt a következő témának: Miért kedvezőtlen, ha más
szerzetesrendek is felkeresik Japánt? Eddig – érvelt – a
keresztényeknek komoly előnyük származott abból, hogy
egységes vezetés alatt álltak, míg a buddhisták
megosztottak voltak. Ha beengedik a szerzeteseket, a
keresztények ereje is szétforgácsolódik, hisz az eddigi
tapasztalat szerint mindig összefognak a jezsuiták ellen,
amellett hogy rútul torzsalkodnak egymással is. Különösen
tartottak a spanyol domonkosoktól és ferencesektől, és
azoktól a conquistador-módszerektől, amelyeket ők és a
spanyol katonai parancsnokok az aztékokkal és a Fülöp
szigetekiekkel szemben alkalmaztak. Ez a japánok esetében
katasztrófához vezetett volna: „Japán nem olyan hely, ahol
idegenek uralkodhatnak... Spanyolország királyának nincs
és nem is lehet illetékessége és hatalma itt. Nincs más
lehetőség, mint hogy a saját maguk diktálta módon
oktassuk és képezzük őket, aztán engedjük, hogy
létrehozzák és irányítsák a saját keresztény egyházukat.
Ehhez pedig egyetlen szerzetesrend is elegendő.” Majd
őszintén hozzáteszi:
A múltban sok japán nagyúr erősen tartott attól, hogy (mi, jezsuiták)
valami gonoszságot forralunk Japán ellen, s ha a birtokaikon élőknek
megengedik a velünk, keresztényekkel való társalkodást, arra fogjuk
felhasználni őket, hogy lázadást robbantsunk ki általuk a bennünket támogató
spanyol király érdekeiért. Nem tudták ugyanis elképzelni, hogy az uralkodók
miért küldenek nekünk hatalmas összegeket, ha nem azért, hogy idővel
elragadják tőlük a földjeiket... Most megtudták, hogy Spanyolország és
Portugália királyságai egyesültek, s amúgy is meglévő gyanújukat az új
szerzetesrendek érkezése csak erősítené.
Szenvedélyes meggyőződéssel védelmezte álláspontját,
a kívülállóknak azonban mindez sajátos esedezésnek látszik.
Ugyan, miért formálnak kizárólagos jogot a haszonra a



jezsuiták? Valignano kérését voltaképpen támogatták a
pápai és a királyi hatóságok is, de a ferencesek – a
kalandorok és az elégedetlen kereskedők segítségével
1592-től megkezdték a benyomulást, és azonnal, nyíltan
hozzáláttak a misézéshez és a térítéshez is. 1597-ben
összecsapás tört ki egy zátonyra futott portugál hajó
rakományának megszerzéséért. A spanyol kormányzó
fenyegető üzenetet küldött a japán nagyúrnak, Hidejosinak,
hihetetlen otrombasággal célozva arra, hogy a térítőket
mindig is a hódítók követték – Hidejosi válaszul keresztre
feszíttetett hat ferencest, három jezsuita laikus testvért és
tizenkilenc japán novíciust.
Volt-e alapja – s ha igen, miféle – a japánok félelmeinek?
Maga Valignano őszintén hitte, hogy Japán megtarthatja
politikai függetlenségét, de még ő se gondolta, hogy ez
minden feltétel nélkül így lehet. Az 1597-es mártírok
esetének hallatán sürgette II. Fülöpöt, hogy a következő
évtől fogva – megtorlásként – ne küldje el a „nagy hajókat”;
úgy vélte, hogy ez a lépés Japánban gazdasági válságot és
politikai nyugtalanságot okoz majd. Nem ellenezte minden
esetben az erő alkalmazását. Indiáról írva 1601-ben
felidézte, hogy Xavéri Szent Ferenc „az ő szokásos
szellemességével és körültekintésével felismerte, milyen
bárdolatlanok és mily alkalmatlanok (az indiánok) az
Istennel kapcsolatos dolgok megértésére, s hogy az ő
esetükben a józan érvelés korántsem olyan hatékony, mint
a kényszerítő erő alkalmazása”. A jezsuiták nem voltak
mentesek a nemzeti megfontolásoktól és előítéletektől.
1555-ben Balthasar Gago elismerte: japán híveit arra
tanította, hogy a portugál III. Jánosért mint lehetséges
védelmezőjükért és pártfogójukért imádkozzanak.
Charlevoix atya, a kanadai jezsuita történész szerint az
indiai megtértek gondolkodását úgy irányították, hogy



Krisztust és Franciaországot érzelmileg egy kalap alá
vegyék. Egyes spanyol jezsuiták tevékenyen részt vettek a
távol-keleti politikában is. 1586-ban Alonso Sanches atya
Kína meghódítására és a kereszténységre való átnevelésére
tett javaslatot. Úgy számította, hogy 10-12 000 embert
kellene Európából odaküldeni; Manilában verbuválni még 5
6000 bennszülöttet, s körülbelül ugyanennyit Japánban is. A
fő inváziós erőt Manilából tervezte megindítani, majd
Makaóból és Kantonból intézett volna egybehangolt
portugál támadást. A tervet támogatta a manilai
kormányzó, a püspök és a tanács, valamint számos japán
kereskedő, s ez azt a látszatot keltette, mintha Japánban
főzték volna ki. Sanches egészen bizonyos volt benne, hogy
a jezsuiták segíteni fognak a kellő számú japán önkéntes
összegyűjtésében. (A spanyolok valóban felhasználták a
japán kereskedőket 1595-ös kambodzsai hadjáratukban és a
kínaiak 1603-as manilai lázadásának elfojtásakor is.) Manila
püspöke II. Fülöp beleegyezéséért folyamodott: „Ilyen
alkalom Julius Caesarnak vagy Nagy Sándornak sem
kínálkozott, szellemi értelemben pedig nagyívűbb dolgot az
apostolok óta soha senki nem tervezett.” A japán vezetők
nem ismerték a spanyolok leveleinek pontos tartalmát,
azzal azonban tökéletesen tisztában voltak, hogy terveik
között ez is szerepel. Mindvégig sokkal tájékozottabbak
voltak, mintsem a jezsuiták feltételezték. Világosan látták a
vallás és a politika összefüggéseit. Egy Don Francisco
Teliónak, a Fülöp-szigetek kormányzójának írt levelében
Hidejosi rámutatott, hogy a sinto vallás, amelyet igen
gorombán támadtak a Japánban élő ferencesek, a japán
társadalmi struktúra alapját képezi: „Ha történetesen úgy
alakulna, hogy vallásos vagy világi japánok utaznának a ti
országotokba, és ott a sinto törvényeket hirdetnék az
embereknek, megzavarva a köznyugalmat – vajon tetszene



e nektek, az ország urainak? Természetesen nem. Most már
értitek hát, miért cselekedtem úgy, ahogyan cselekedtem.”
Hidejosi figyelmeztetésnek szánta az 1597-es
vérengzést. A japán hatóságok, miután világosan
ismertették álláspontjukat, lehetővé tették, hogy a jezsuiták
folytassák missziójukat. A megtértek száma folyamatosan
emelkedett, s 1606-ra a becslések szerint elérte a 750 ezret.
Valignano elrendelte, hogy minden jezsuita az erkölcsi
törvények megtartása mellett a lehető legmesszebb
menően alkalmazkodjon a japán életformához. A sinto vagy
a buddhista szertartásokat nem ismerték el és nem
helyeselték, de nem is szólaltak fel ellenük, és kerülték a
keresztre feszített Krisztus mindenfajta ábrázolását, mert a
japánoknál a megfeszítés a bűnözők megszégyenítő
kivégzésének módja volt. Nem volt szabad azonban túl sok
japán származású papot felszentelniük, s a pápa, valamint a
rend generálisa, Aquaviva úgy rendelkezett, hogy japánok
még a laikusok közt is csak annyian lehetnek, amennyi a
kritikusok leszereléséhez elegendő. A jezsuiták célja tehát,
mely szerint a japán kereszténységnek minél hamarabb el
kell érnie az önállóságot, hogy ők maguk távozhassanak, és
a japánokra hagyhassák a továbbiakat, elérhetetlenné vált,
s ami még ennél is rosszabb volt: a pápaság s a spanyol
korona a portugál fennhatóság alatt álló India minden
egyházi és polgári hatóságának kérése ellenére sem volt
hajlandó – vagy képes – távol tartani Japántól a
ferenceseket. Jerónimo de Jesús például 1598-ban
kijelentette, hogy bármit is mond a pápa, a király, a prelátus
vagy a kormányzó, ő és barátai Japánban maradnak. A
„pogány kultuszok” ellen nyíltan prédikáltak, és szinte
kérkedtek a feszületekkel. A gyanakvásnak csak tápot adtak
azzal, hogy azok között a néprétegek között is térítettek,
amelyeket a jezsuiták csak úgy neveztek: „a leprás



csőcselék”, s a jezsuiták tanácsai ellenére makacsul
mártírokként kezelték az 1597-es megtorlás áldozatait.
1608-ban V. Pál beadta a derekát, és Japánt odadobta a
ferencesek karmai közé. A dolog egybeesett egy másik nagy
csapással, amelytől a jezsuiták már régen tartottak, de
képtelenek voltak elhárítani – megérkeztek a holland
kálvinisták, s nem sokkal utánuk az angolok is. A
protestánsok 1613-ra már sűrűn megfordultak a japán
vizeken, a múltba utasítva a „nagy hajók” korszakát, s ettől
fogva nemhogy nélkülözhetetlen, de még szükséges sem
volt a jezsuiták mint kereskedők szerepe. Az angolok tüstént
spanyolellenes propagandába kezdtek, meglovagolva a
japánokat régóta nyugtalanító bizonytalanságérzetet. Nem
hallottak a jezsuiták Angliával kapcsolatos felforgató
szándékairól, amelyeket a spanyolok tengeri inváziós
terveivel összhangban dolgoztak ki? Hát éppen ez az
mondta Richard Cocks kapitány –, amiért őfelsége kormánya
kiutasította Angliából a katolikus papokat: „Vajon a japán
császárnak nincs-e éppannyi oka rá, hogy kitiltsa Japánból a
jezsuitákat és a többi szerzetest, és elzárja előlük a titkos
bejáratot, tudva róluk, hogy izgatják, nyugtalanítják a népet,
és lázadást szítanak?” Ezzel az utolsó cseppel betelt a
pohár.
1614. január 27-én a japán kormány nyilatkozatot adott
ki, amelyben azzal vádolta a keresztényeket, hogy „gonosz
törvényeket hirdetnek, és meggyalázzák az igaz tanítást,
hogy megdönthessék a kormányzatot, és az országot
birtokukba vegyék”. A feszület iránti tiszteletüket a
bűncselekmények helyesléseként, pártolásaként
magyarázták. Minden európai kereszténynek távoznia
kellett, a kereszténnyé lett japánokat pedig felszólították,
hogy tagadják meg új vallásukat. A kiutasító rendelet
Nagaszakiban rettenetes, tömeges vallási felzúdulást váltott



ki; sokan megkorbácsolták és megcsonkították magukat, és
több japán keresztény bele is halt saját maga okozta
sérüléseibe. Az eset elborzasztotta és felbőszítette a japán
hatóságokat. A jezsuiták később a ferenceseket okolták az
eseményekért, s való igaz, hogy utóbbiak pártolták a
jezsuiták által helytelenített flagellációt. A valóság azonban
az, hogy a keresztény hitre tért japánok – ezt Valignano is
felismerte – példátlanul bátrak és elszántak voltak. Ha a
térítőmunka zavartalanul s a helyes irányban folyhatott
volna, a japánok bizonnyal átformálják a világ vallási
arculatát. A dolgok kedvezőtlen fordulata folytán azonban a
történelem egyik legtartósabb, legvéresebb és
legkönyörtelenebb vallásüldözésének lettek az áldozatai.
1614 és 1643 között mintegy ötezer japán keresztényt
végeztek ki, szinte minden esetben nyilvánosan. A teljes
szám nem ismeretes, de 3125 egyedi esetről maradtak ránk
feljegyzések; ezek közül 71-ben európai az áldozat. Több
mint 40 jezsuita és ferences illegalitásba kényszerült, de ez
csak meghosszabbította az agóniát, mert a missziós
tevékenységet nem tudták megújítani, a hatóságok pedig
fáradhatatlanul – és eredményesen – üldözték a
szökevényeket. A legrettenetesebb kínzásokban azoknak
elsősorban japánoknak – volt részük, akik nem voltak
hajlandók megtagadni keresztény hitüket. Voltak, akik éhen
haltak, másokat halálra kínoztak a börtönökben. Több
európai foglyot lefejeztek, sok japánt elevenen égettek el
oly módon, hogy hosszú lánccal egy tűzkör közepén álló
cölöphöz kötötték a karjukat; így végeztek ki asszonyokat is,
szabadon hagyott karjukban szorongatott kicsiny
gyermekükkel együtt. A helyi vezetők, amikor látták, hogy
az egyszerű tűzhalál nem riaszt el mindenkit a keresztény
hit megvallásától, fokozni igyekeztek a borzalmakat. Az
unzeni hévízforrásoknál sokakat úgy végeztek ki, hogy



testüket mélyen felhasogatták, s apró adagokban zubogó
vizet csorgattak tátongó sebeikbe. 1632-től terjedt el az a
módszer, hogy fejjel lefelé egy gödör fölé lógatták a
szerencsétlen áldozatokat; voltak, akik egy hétig is életben
maradtak így. Egy japán fiatalasszony tizennégy napig
függött ott; egy idős jezsuita, Christova Ferreira hat óra után
feladta, és hajlandó volt megtagadni hitét. A jezsuiták
füzeteket osztogattak a híveknek, amelyekben tanácsokat
olvashattak arról, hogyan kell a mártíromságot elviselni: „...
felkészülésképpen gyónd meg bűneidet... Soha ne táplálj
gonosz érzelmeket kínzód vagy a halálos ítélet végrehajtója
ellen... Amikor kínoznak, gondolj Krisztus szenvedéseire.”
1637-ben lázadás tört ki, közvetlen kiváltó oka az volt, hogy
a pribékek egy japán keresztény férfi szeme láttára
megkínozták a leányát. A felkelést elfojtották, s ebben a
hatóságok segítségére voltak a hollandok is, akik ennek
következtében tudták átvenni a portugál kereskedők
pozícióit. A kereszténység valameddig még képes volt
illegalitásban fennmaradni, de még a rejtőzködés idején is
marták egymást a jezsuiták és a ferencesek. 1657–58-ban
Nagaszaki környékén hatszáz keresztényt fogtak el. 411-et
helyben kivégeztek, 77-en a börtönben haltak meg, 99-en
hajlandók voltak megtagadni hitüket. Elfogtak egy tizenegy
éves kislányt is, aki ragaszkodott hitéhez, és 1722-ben
bekövetkezett haláláig börtönben maradt. Urakamiban egy
titkos keresztény közösségnek sikerült megmaradnia,
létükre csak 1865-ben derült fény; mindvégig szabályosan
megkeresztelték az újszülötteket, és ragaszkodtak papjaik
nőtlenségéhez is. Az események mindenesetre azt látszanak
bizonyítani, hogy a kellő intelligenciával, kegyetlenséggel és
kitartással végrehajtott üldözés idővel még a
legbátrabbakkal szemben is sikerre vezet. Így végződött hát



a kereszténység történetének egyik fontos, megindító és
megrendítő fejezete.
Éppen abban az időben, amikor Japánban kiirtották a
kereszténységet, a presbiteriánusok és a
kongregacionalisták elitista vallási államot hoztak létre
Észak-Amerika keleti partjain. Ez volt az Európán kívüli
kereszténység legnagyobb szabású és jószerivel egyetlen
megvalósult kísérlete, s egyben az egyetlen eset, amikor a
fennmaradt dokumentumoknak köszönhetően egy
számottevő, független keresztény közösség létrejöttének
szinte szemtanúi lehetünk. A protestáns Amerika
létrehozása a tökélyre és teljességre törekvő államegyház
szándékos és tudatos cselekedete volt. Ahogy virginiai
szentbeszédében Donne fogalmazott: „Embereket hozol
ebbe a királyságba és a Mennyei Királyságba, és neveket
jegyzel krónikáink könyveibe és az Élet Könyvébe is.”
Winthrop kormányzó az Arbella fedélzetén tett atlanti-óceáni
utazása során büszkén jegyezte fel: „Mert tudnunk kell,
hogy hegytetőn épült város leszünk, s minden ember reánk
függeszti tekintetét.” Ezek a szakadár csoportok Jakab király
anglikán Angliájából menekültek, mert már nem voltak
illúzióik annak „reformációja” felől, ám menekülésük nem a
liberalizmus és a vallási sokféleség felé vezetett – éppen
ellenkezőleg: akárcsak a Karolingok, a totális keresztény
társadalom megvalósítására törekedtek, ahol a betű szerint
értelmezett isteni útmutatás irányítja és szabályozza az élet
minden területét, s e földi élet a Mennyei Királyság
előjátékává, előszobájává emelkedik. Az eredeti amerikai
látomás sokkal inkább ágostoni, mint erazmusi. Szóba se
jött, hogy a hit „magánügy” volna: a társadalom és a vallási
közösség oszthatatlan egységet képezett. William Penn
Preface to the Frame of Government of Pennsylvania című
munkájában (1682) írta: „Magát a kormányzatot is a vallás



részének tekintem; egy intézményeiben és céljaiban
megszentelt dolognak... szembefeszül a Gonosz
munkálkodásával, és (noha alacsonyabb szinten) annak az
isteni erőnek a kiáradása, amely a tiszta vallásosság célja és
eredete... a kormányzat éppúgy képes a jóság, a
jótékonyság és a kegyesség gyakorlására, mint bármely
emberi közösség.” Egy kolónia létrehozása az istenséggel
kötött egyéni és kollektív megállapodás egy egyházi állam
megteremtésére: „Mi, alulírottak... – kezdődik az 1620-as
Mayflower-egyezmény – Isten dicsőségére, a keresztény hit
előmozdítására, valamint hazánk és királyunk tiszteletére
vállaljuk, hogy elutazunk, és Virginia északi részén
megalapítjuk az első kolóniát; s mi, a jelenlévők Isten és
egymás előtt ünnepélyesen megállapodunk, hogy a
rendezett és helyes életben való megmaradás, valamint a
fent említett célok érdekében államközösségben
egyesülünk...” 1629-ben Salemben az egyházukat is
megalapították: „Szövetségre lépünk Istennel és egymással,
és megfogadjuk Isten színe előtt, hogy együtt járjuk az Ő
útjait az Ő tetszése szerint, amint azt kinyilvánította
minékünk az Igazság áldott szavaival.”
A Cambridge-ben megfogalmazott, hivatalos vallás az
1643–45-ös anglikán westminsteri hitvalláson alapult, és
inkább független volt, semmint presbiteriánus – a
szinódusok és zsinatok jóváhagyási és egyet nem értési
joggal rendelkeztek, de nem voltak mindenekfelett való
döntéshozó testületek. Vallási türelemről azonban szó sem
esett. Az elöljárók – vagy „gondviselő atyák” – kemény
kézzel bántak mindenfajta eretnekséggel, eltévelyedéssel
és engedetlenséggel, amelyeket „a polgári hatóságok
tartottak féken és toroltak meg”. Senki nem lehetett tagja a
közösségnek, az államnak, ha nem volt tagja az egyháznak
is, akárcsak a középkori társadalmakban, mert e kettő hite



és céljai szükségképpen és természetszerűen voltak
azonosak. Ahogy Uriah Oakes 1673-ban fogalmazott:
Atyáink terveinek és a dolgokról alkotott elképzeléseiknek megfelelően a
világi közösségben gyakorolt derekasság és becsületesség s az egyházban
tanúsított jámborság egymástól elválaszthatatlanok... Megosztani, amit Isten
egynek teremtett: ez az oktalanság legteteje. Úgy tekintek erre a közösségre,
mint Krisztus dicsőséges Királyságának kicsiny, földi modelljére. Krisztus
uralkodik mirajtunk a világi közösségben és a templomban is, s az Ő dicsőséges
akarata mindkét közösség jólétében és jóságában megmutatkozik.
Vajon valamiféle gigantikus Genffé készült átalakulni
New England? Nem egészen. New England nem volt
teokrácia. A papságot itt jóval kevesebb tényleges
hatalommal ruházták fel, mint amennyit abban az időben a
nyugati világ bármely más országában kapott. A pap ereje
az egyház tagságában áll. A templomokat már a kezdetektől
fogva világiak irányították. Az egyház szerveződése
demokratikus s nem hieratikus jellegű volt. Ez a jellegzetes,
amerikai egyházi hagyományok lényege. Nem volt értelme
törvényi különbséget tenni papok és világiak, spirituális
kiváltságokkal rendelkezők és a többiek közt, s nem álltak
szemben egymással a társadalom világi és egyházi körei
sem. Amerika protestánsnak született, s nem forradalmak
és vérontás árán kellett azzá válnia. Nem egy katolikus
egyház s egy katolikus szervezet romjaira épült, nem
ismerte sem a klerikalizmust, sem az antiklerikalizmust, az
ágostoni elveken alapuló Óvilágtól mindeme tekintetben
alapvetően különbözött. Hagyományok nélküli hagyományai
voltak, tiszta lappal kezdhetett bele egy protestáns
szemléletű világ felépítésébe, és minden érintett elfogadta s
maguktól értetődőeknek tekintette kiinduló elképzeléseit.
A gigantikus Genf eszméjét rövidesen túlhaladottá
tették az események. Egy kálvinista egyházi állam hatalmas
elnyomó gépezet nélkül nem maradhatott fenn. Az Óvilág



egyes problémái hamarosan itt is jelentkeztek. Felbukkantak
az eltérő nézeteket valló figurák, mint például Roger
Williams vagy Anne Hutchinson; s kiakolbólításuk után
menedéket találtak a mai Rhode Islanden – az ortodoxok
annak idején „New England pöcegödrének” nevezték ezt a
területet. Providence megalapításakor Williams a
következőket írta: „Kívánom, hogy a lelkiismerettől gyötört
emberek menedéke legyen.” 1644-ben adta ki The Bloody
Tenent of Persecution for the Cause of Conscience Discussed
című, a vallásszabadság védelmében írt munkáját, az
államigazgatásról pedig kijelentette: „A Providence-ben
létrehozott új kormányzat DEMOKRATIKUS, vagyis minden
szabad lakos vagy legalábbis azok túlnyomó többsége
szabad akaratából és önkéntes egyetértésével fejti ki
tevékenységét.” A törvények és a vétségeket elkövetők
megbüntetése tekintetében: „Amúgy pedig a tilalmas
dolgokon kívül mindenki lelkiismeretének parancsa szerint s
Isten nevében cselekszik. És járjanak a
Legmagasságosabbnak megszenteltjei e közösségben
szabadon és háborgatás nélkül Istenük, Jehova nevében
mindörökkön-örökké.” Ez 1663-ban egy királyi
kiváltságlevélben is megerősítést nyert: „A nevezett
településen ettől az időtől fogva senki semmiféle módon ne
szenvedjen háboríttatást, fenyítéket, zaklattatást, s ne
vonassék kérdőre a vallás dolgaiban vallott véleménye
miatt, ha azzal egyéb módon a nevezett település
nyugalmára és békességére veszedelmet nem jelent,
hanem vallását illetően a jelen időtől fogva mindenki... a
saját ítéletének és lelkiismeretének engedelmeskedhessék.”
Ez volt az újkori történelemben az első olyan államalakulat,
amely ahelyett, hogy csupán kisebb-nagyobb mértékű
toleranciát gyakorolt volna vallási téren, magát a
vallásszabadságot tette léte alapelvévé, és erre alapozta az



állam és az egyház szétválasztását is. Ekképpen
természetesen szélesre tárta a kaput az északról érkező
kvéker, baptista és kongregacionalista misszionáriusok s a
déli területek anglikánjai előtt.
E döntő jelentőségű lépéssel elkerülhetetlenné vált,
hogy a népességében világi többségű Amerika mind
határozottabban mozduljon el a vallásszabadság s az állam
és az egyház elkülönülése felé. A meghatározó látomás
immár nem ágostoni, hanem erazmusi volt. Ebbe az irányba
mutattak és erőteljesen segítették az elmozdulást a
gazdasági fejlemények is. A bevándorlás későbbi
hullámaival érkezők nagy része már nem élte meg a
„megtérés” és a „megszentelő kegyelem” magasztos
tapasztalatát, és mindinkább képviselték az angol (később
pedig az északír) társadalom átlagát és keresztmetszetét.
Egy 1662-es, New England-i szinódus kimondta: a baptista
hit elegendő ahhoz, hogy valaki az egyház tagja legyen, az
Úrvacsorához azonban nem. Ez a „bicegő” szövetség volt a
teljes és tiszta egyház hanyatlásának kezdete, azé a
korszaké, amelyet lemondó szomorúsággal úgy neveztek: „a
hanyatlás ideje”, s Isten büntetésének tekintették a
zűrzavaros és vészterhes eseményeket, például az indián
támadásokat. 1679-ben elhatározták, hogy „alapos
vizsgálatot...” kezdeményeznek „Isten irántunk táplált
haragjának okairól és állásáról”. Reformzsinatot hívtak
egybe tehát, és megállapították: „Tagadhatatlan, hogy Isten
neheztel reánk, New England népére, elégedetlenségét
baljós és komor jelekkel hozta tudomásunkra.” Új
szövetségkötést és hitvallást fogalmaztak meg, de úgy tűnt,
hogy minden összefogott a kiválasztottak ellen. II. Jakab
próbálkozása, hogy visszaállítsa a katolicizmust, a
„dicsőséges forradalom” és az azt követő átrendeződés
kikényszerítette az anglikán elem toleranciáját és az inkább



a vagyontól, mintsem az egyházhoz tartozástól függő
polgárjogokat. Az egyházi vezetés tekintélyét aláásta az
1692-es salemi boszorkányhisztéria, és nemsokára tovább
csorbította a bűnbánó közvélemény hamarosan
bekövetkezett visszavágása is. A bostoni kereskedőréteg,
amely nem értett egyet a Szentírás szó szerinti, szigorú
értelmezésével, s elsősorban a Pentateuchus kereskedelmi
korlátozásokra vonatkozó kitételeivel, 1699-ben „kiáltványt”
fogalmazott meg egy új egyházról, amely „széles és
katolikus alapon” áll, és teljes jogú tagjává fogad mindenkit,
aki kinyilvánítja keresztény hitét. 1717-ben a Harvard
College-ban egy liberális csoport jutott túlsúlyra, és kilenc
évvel később megalapította New Havenben a Yale
Egyetemet. Ezek a pörölycsapások azzal fenyegették a
kálvinista elitet, hogy lerombolják egész elméletét, amely
szerint ők a kiválasztott nép, s feladatuk, hogy Amerikában
valóra váltsák Isten nagyívű terveit. Cotton Mather 1702
ben kiadta híres Magnalia Christi Americanáját, amely
„Krisztus Amerikában végrehajtott jelentős cselekedeteit”
sorolta fel, s arra a következtetésre jutott, hogy: „A vallás
jómódot szült, s a leány elpusztította az édesanyát... Nagy a
veszedelem, hogy az ember e varázslatos világban
megfeledkezik arról, hogy a pusztaságban tévelyeg
csupán.” New Englandben ekkorra már véglegesen elveszett
a kálvinizmus eredeti monopóliuma.
A Dél, amelynek hitvallása anglikán volt, erkölcsisége
puritán, és államegyházi álmokat dédelgetett; a
sokféleségnek és a gazdaságosságnak engedett teret. Nem
a bibliai intézményrendszer, hanem a dohánytermelés és a
néger munka volt a meghatározó. 1667-ben Virginia
kinyilvánította: „A megkeresztelkedés nem változtat a
személy szabadságán és függő helyzetén.” George Berkeley
1731-ben kijelentette, hogy „Az amerikai rabszolgatartók...



azzal a képtelen lenézéssel viszonyulnak a feketékhez, mint
valamely más faj egyedeihez, amelyeknek nincs joguk
megismerni és magukhoz venni a szentségeket.” A vallást
kell átformálni, hogy idomuljon a társadalom és a gazdaság
valóságához, nem pedig fordítva. James Blair 1743-ban kelt
jelentése szerint: „(A rabszolgaság) a vagyonosodás
eszközéből formáló erővé vált, és kérdésessé tette, hogy ki
is irányítja a társadalmat: az afrikai rabszolga vagy a
tulajdonosa.”
A totális keresztény társadalom összeomlása azonban
nem a szekularizmus erősödéséhez vezetett. A vallás
Amerika egészében továbbra is a társadalom és a
történelem legfőbb mozgatóereje maradt. A különbség csak
annyi volt, hogy a kereszténység kötelező és mindenütt
jelen lévő struktúrából önkéntes mozgalom – vagy
mozgalmak sorozata – lett. Ezek a mozgalmak irányították
Amerika alkotmányos és társadalmi alakulását. Amerika
vallási sokszínűsége és a millenarista ideál továbbélése
alkalmat adott arra, hogy a revivalizmus egyesítő, nemzeti
erőként bukkanjon elő, s az önkéntesség elvének
megszilárdulása minden vallási csoport gondolkodásában
egybemosta a politikai szabadságot és a keresztény
elkötelezettséget. John Adams így írt Dissertations on the
Canon and Feudal Law című munkájában (1765):
A gyalázatos Stuartok idején a nép és a szellemi-világi zsarnokság közötti
harc erőszakos volt, véres és rettenetes. E hatalmas küzdelem folytán népesült
be Amerika. Nem egyedül a vallás – ahogyan általában feltételezték –, hanem az
általános szabadság iránti szeretet, az egyházi, hierarchikus és zsarnoki
uralkodók belső szövetségének gyűlölete s a tőle való rettegés és borzadály volt
az az erő, amely szükségessé tette, vezette és véghezvitte Amerika
birtokbavételét.
A revivalizmus a politikai cselekvés előfutára volt; az
úgynevezett Nagy Ébredés, amely előkészítette a



függetlenségi háborút.
Az Ébredés sokkal összetettebb jelenség volt, mint a
Wesley-féle angliai újjászületés, minthogy benne a szilaj és
nyers, tömeges evangelizáció és a 18. századi
felvilágosodás eszmerendszere keveredett. Mindkét
folyamatban jelen volt a hittételek iránti bizalmatlanság s a
moralitás és az egyetemesség hangsúlyozása. Az ébredők
egyetértettek volna Wesleyvel: „Elutasítom... hogy más
emberektől megkülönböztessenek, mert egymástól csakis a
kereszténység általános elvei által különbözünk... Hiszed és
féled az Urat? Ez éppen elegendő! Baráti jobbot nyújtok
teneked.” Jonathan Edwards, aki 1773-ban elsőként hirdette
az újjáéledést a massachusettsi Northamptonban, szintén
Erazmus szellemi hagyományainak folytatója volt. New
Havenben tanítványa volt Samuel Johnsonnak, akinek
munkásságában kitapintható volt a 17. században még
elevenen élő és az iskolákban is oktatott teológiai rendszer
(saját megfogalmazása szerint: „a rendszerezések és
meghatározások pókhálója”) járma alóli felszabadulás. Saját
szellemi megszületését Johnson arra az időre teszi, amikor
elolvasta Bacon művét, az Advancement of Learning-et. Az
élményről később így beszélt: „olyan volt, mintha az ember
a derengő félhomályból hirtelen a vakító, déli napfényre
került volna ki.” Olvasta és bámulta Berkeley püspöknek a
keresztény hit, az idealizmus és a józan ész összebékítésére
tett kísérletét, és védelmébe vette a „természetes”
törvényt, mert úgy tartotta, hogy „a moralitás és a
Természet vallása egy és ugyanazon dolog”, s
megvilágosodás nélkül valóban nem ismerhető és
ragadható meg, de bizonyos, hogy „az ész és a természet
alapvető elvein alapul”. Edwards azt állítja: nagyobb
gyönyörűséggel olvasta Locke írását, az Essay Concerning
Human Understandinget (Értekezés az emberi értelemről),



mint „a legmohóbb fösvény, aki kincset talál, és két
marékkal kaparja össze az ezüstöt és aranyat”. Locke
okfejtését azonban kipótolta azzal az érzelmi melegséggel,
amelyet hiányolt belőle. Ez akár szerencsésnek is
nevezhető: Locke egy győzedelmes forradalom után,
Edwards egy másik forradalom előtt írta sorait; abban az
időben, amikor egyesítő és lelkesítő érzelmek kellettek
ahhoz, hogy körvonalazódjék és megerősödjék a
változtatásra irányuló közakarat. Írásainak nagy része mind
politikai, mind teológiai gondolatmenettel értelmezhető.
Prédikációival azt igyekezett felkelteni, amit „érzelmi
benyomásnak” nevezett, s amit a következőképpen
definiált: „ami az embert arra készteti, hogy a semlegesség
vagy az egyszerű tudomásulvétel állapotából elmozdulva
elfogadjon és helyeseljen vagy elutasítson és elvessen
valamit”. Ismert művében, a Treatise Concerning Human
Affectionsben idézi a cambridge-i platonista, John Smith
sorait, amelyeket a későbbi politikai események fényében
tanácsos elemezni: „A valóságos, égi melegség halhatatlan
természetű, s ha egyszer tanyát vert az emberek lelkében, ő
irányítja és vezeti a helyes irányba minden lépését;
ahogyan az élő teremtmények feje gyakorol uralmat az
egész test felett... Ez az új minőség az ember egész lelkét
áthatja.” Edwards azzal érvel, hogy Isten akarata áll az
emberek cselekedetei mögött. Ekképpen tehát nincs
különbség vallási és politikai jellegű érzelmek között, hisz
egyformán Isten felé irányulnak. A racionális teológián átsüt
a millenarista gondolat. Az emberi történelemben, írja
Edwards: „...minden változás azért megy végbe, hogy
előkészítse az utat ama dicsőséges események számára,
amelyek akkor következnek majd be, ha végül az igaz és
helyes győzedelmeskedik”. Az embernek ismernie kell az
órát, amelyben Isten „átveszi az uralmat”, s Edwards alig



várta e dicsőséges nap felvirradtát. Utolsó, az eredendő
bűnről írt művében (1758) megjövendölte: „Magam pedig
meg vagyok győződve róla: nem fogalmazható meg komoly
érv annak magyarázatára, hogy Isten, aki minden teremtett
egységesség és azonosság létrehozója... miért ne hozhatna
létre olyan világot, amelyben Ádám leszármazottait, akik
úgy erednek tőle, ahogyan az ágak és zsenge hajtások
erednek a fa törzsétől s gyökerétől, vele azonosaknak,
egyeknek kell tekinteni.” Ebben az eszkatologikus
környezetben indult a Nagy Ébredés folyamata, és
lobbantották új erőre, valahányszor kifáradni látszott, az új
és új csodaszónokok, például Wesley barátja, a „Nagy
Vándor”, George Whitefield. Egy német bevándorló asszony,
aki hallotta New England-i prédikációját, azt állította, hogy
noha nem ért angolul, soha életében nem élt át ilyen
elragadtatást. Whitefield a saját megfogalmazása szerint
„tüzesen, világosan és erőt sugározva” beszélt. „A Sárkány
minden áldott nap elbukik a Bárka előtt.” Amikor távozott
Bostonból, egy helyi prédikátornak, Gilbert Tennentnek adta
tovább a feladatot. „Az emberek napokon és éjszakákon át
gázoltak a hóban – írta egy irigy anglikán –, hogy
hallgathassák ezt az undok szájalást.” John Davenportot,
egy másik „ébredőt”, aki „a frissen fellobbant isteni tűz
felszításán” munkálkodott, egy alkalommal letartóztatták, és
elmegyógyintézetbe utalták, mert arra szólította fel az
embereket, vessék máglyára a parókákat, papi ruhákat,
gyűrűket és a vallással foglalkozó könyveket. Ezek voltak a
„személyes” amerikai evangelizmus kezdetei. A dolog nem
tetszett mindenkinek. Gyökerei a városoktól távoli vidékekig
nyúltak, ahol elősegítette a társadalom demokratizálódását,
és ellenállást ébresztett a kormányzat korlátozó
intézkedéseivel szemben, ám a városokban kapott igazi
erőre; a hallgatóság sikoltozott, sokan elájultak, zokogtak,



és általában: szabad folyást engedtek „érzelmeiknek”. Az
erazmiánusnak vagy arminiánusnak is tartható Charles
Chauncy, aki Seasonable Thoughts on the State of Religion
in New England című munkájában (1743) a 18. század
racionalista szellemiségét idézte meg, helytelenítette ezeket
a komédiákat. Még Edwardst is „hóbortos képzelgőnek”
tartotta, és figyelmeztetett: „Van Vallása a Megértésnek, az
ítéletnek és az Akaratnak, és van Vallásuk az Érzelmeknek; s
ha az előbbivel nemigen törődünk, utóbbit pedig nagyon is
hangsúlyozzuk, abból nem keletkezhet más, mint Zűrzavar.”
Voltaképpen Chauncy és a hozzá hasonlók
racionalizmusának és a Nagy Ébredés szellemének
házassága tette lehetővé a fenyegető zűrzavar erőinek
elirányítását a nemsokára már közelgő eszkatologikus
eseménnyel azonosított forradalom politikai csatornái felé.
Sikerre a másik nélkül egyik tényező sem juthatott, s e
vallási háttér nélkül maga a forradalom se képzelhető el.
John Adams későbbi (1818) megfogalmazása szerint: „A
forradalom már megvalósult, még mielőtt kitört volna a
harc: az emberek gondolataiban és szívében ment végbe, és
kötelezettségeiket illető vallásos érzéseik változásaiban.”
Ne felejtsük el, hogy Amerika az 1740-es évekig egymástól
erősen különböző felépítésű és szemléletű kolóniákból állt,
amelyeknek alig volt egymással kapcsolatuk, és gyakran
(Latin-Amerikában pedig ez volt az általános) erősebb
kötelékekkel kapcsolódtak Európa, mint a többi kolónia
gazdasági érdekeihez. A missziós tevékenység volt az első
kontinentális erő: egy egész Amerikára kiterjedő jelenség,
amely túlmutatott a helyi különbözőségeken, nemzeti
jelentőségű, kiemelkedő figurákat teremtett, és
jelentéktelenekké fokozta le az államhatárokat. Whitefield
volt az első közismert „amerikai”, akit jól ismertek
Georgiától New Hampshire-ig, s haláláról 1770-ben az egész



gyarmati sajtó megemlékezett. Az ökumenikus mozgalom
tehát a politikai egység előfutára, egyben pedig alakítója
volt, s azzal, hogy sokszorosan és sokféleképpen átlépte a
szektariánus határvonalakat, segített megteremteni a
függetlenségi háború valódi etikáját, amelyet akár
protestáns konszenzusnak is nevezhetünk, azt a hitet és
azokat a magatartásmintákat, amelyeken az amerikaiak
többsége osztozik. Ha többé nem is volt sem szükséges,
sem lehetséges azt hinni, hogy az amerikai nép erős és
kötelező szövetséget köt Istennel az egyházi államért, a
protestáns konszenzusnak azért kifejezett polgári és
utilitárius célja volt. A korábbi vallásos hitét elveszített John
Adams naplójában olvashatjuk:
A keresztény vallás nagy előnye, hogy behozza a nép tudatába, hitébe és
értékrendjébe a természeti és törzsi törvényt: szeresd szomszédodat, és tedd
azt másoknak, amit szeretnél, hogy tenéked is tegyenek. A gyermekek, szolgák,
asszonyok és férfiak egyformán tudósak a magánerkölcs és a közerkölcs
tudományában is... Az ember és az állampolgár jogait és kötelességeit tehát
már kora gyermekkoruktól kezdve megtanulják az emberek.
Az amerikai vallásosság sokfélesége a jelek szerint nem
akadályozta a társadalmi és politikai egység létrejöttét,
minthogy a számos változat mindegyikének alapjául a
keresztény etika szolgált, s ez összehasonlíthatatlanul
fontosabb volt az eltéréseknél. Az egység kialakulásának
kristálymagja éppen Pennsylvania volt, ahol a vallások a
legnagyobb sokféleségben éltek egymás mellett. A „Testvéri
Szeretet Városa”, Philadelphia volt az utolsó puritán politikai
reformok színhelye, a kvékerek otthona, presbiteriánus
erőd, anglikán központ, baptista hídfőállás, otthona számos
német pietista csoportnak, valamint a morva testvéreknek,
a mennonitáknak és más szektáknak, s ugyanitt
háborítatlanul élhetett és virágozhatott a katolicizmus is.



Nem a doktrinális különbségek számítottak, hanem az a
tény, hogy mindannyian képesek és hajlandók voltak
békében élni egymás mellett, Amerika gazdasági és
kommunikációs központjában és az American Philosophical
Society székhelyén. A Függetlenségi nyilatkozat és az
alkotmány tehát nagyon is alkalmas és a jövőbe mutató
körülmények között született. A függetlenségi háború
rendkívüli jelentőségű és teljességgel újszerű vonása volt,
hogy a vallásszabadság győzelmét s az állam és egyház
elkülönülését nem a fennálló egyházi hierarchia ellen
lázadó, baloldali millenarista szekták vívták ki, hanem
maguk a szabadegyházakhoz tartozó vezetők és
államférfiak, akik úgy ítélték, hogy az ország eszméi és
szükségletei szempontjából egyaránt csakis a pluralizmus
lehet megfelelő.
A középkor óta tehát most először jött létre egy olyan
társadalom, amelyben az intézményes kereszténység nem
szembehelyezkedett a szabadsággal és a haladással,
hanem támogatta és elősegítette ezeket. Az Egyesült
Államok erazmusi volt toleranciájában, doktrínaellenes
szemléletében s mindenekelőtt abban, hogy felderíteni és
meghódítani igyekezett az ember lehetőségeinek minden
elképzelhető és elképzelhetetlen távlatát. A kereszténység
nem totális, hanem határtalan, korlátok nélküli társadalmat
kínált és képviselt. Az amerikai demokrácia című művében
(1835) Tocqueville azt állítja, hogy az egyház magatartása
és az emberek hozzá való viszonya volt az első dolog, ami
Amerikában meglepetést okozott neki: „Franciaországban
azt tapasztaltam, hogy a vallás szelleme és a szabadság
szelleme szinte mindig homlokegyenest ellentétes célok felé
törekszenek, Amerikában azonban azt láttam, hogy szoros
egységet alkotnak, és az országot közösen kormányozzák.”
Majd így következtet: „A vallást... az ország legfontosabb



politikai intézményének kell tekinteni, mert ha maga nem is
rendelkezik a szabadság zamatával, lehetővé teszi, hogy
működjenek a szabadság intézményei.” Később még
hozzáteszi: „az amerikaiak nélkülözhetetlennek tartják a
vallást a köztársaság intézményeinek fenntartásában”.
Voltak, akik még ennél is többet láttak benne. Az 1750
1820 közötti időszakban az amerikai protestantizmus két
meghatározó irányzata, a presbiterianizmus és a
kongregacionalizmus döntő fölénye megszűnt, és
legalábbis a hívek száma tekintetében – a baptisták és a
wesleyánusok kerültek az élre. A felvilágosodás hatására
New Englandben – ahogy egyébként Angliában is – sok
művelt presbiteriánus lett unitáriussá, s ezek a New
England-i unitáriusok teremtették meg az úgynevezett
amerikai reneszánszt William Emerson – a költő apja –,
Edward Everett, George Ticknor, Jared Sparks, Richard
Henry Dana, Henry Adams, James Russell Lowell, valamint
Edward Everett Hale által szerkesztett két lap, a North
American Review (1815) és a Christian Examiner (1824)
körül. A Harvard és vezérkara – John Quincy Adams,
Longfellow, Lowell és Oliver Wendell Holmes
túlnyomórészt unitárius volt. Az unitarizmus többé-kevésbé
az elit vallása volt – kritikusai tréfásan azt állították, hogy
prédikációik „Isten atyaságára, az emberek testvériségére
és Boston közvetlen szomszédságára” korlátozódtak.
Gyökereik voltaképpen az arminianizmusig és a „harmadik
erőig” nyúlnak vissza, családfájuk pedig nem az alapító
atyákig vezethető vissza, hanem inkább Erazmusig, aki az
igaz kereszténységet a reneszánsszal szoros szövetségben
képzelte el – de akár még mélyebbre is merészkedhetünk:
az ember újjászületésének eszméjéig, az Új Emberig, ami
Szent Pál erkölcsteológiájának központi gondolata volt. „A
kereszténységnek – írta William Ellery Channing – a múlt



sötétjéből és romlottságából kell előbukkannia a maga
mennyei pompájában és isteni egyszerűségében, s tudnunk
kell, hogy csupán egyetlenegy célja van: az emberi
természet tökéletesítése, az ember magasabb rendű,
nemesebb teremtménnyé való átformálása.” Az American
Unitarian Association 1853-as nyilatkozata szerint Isten
„örökkön-örökké megújító, mennyei viharokkal tisztogatja a
népek sorait, és égi parancsokkal látogatja az emberek
szívét”.
E progresszív folyamat legfontosabb eszköze volt maga
az Amerikai Egyesült Államok. Jonathan Edwards 1740-ben
megjósolta: „Nem lehetetlen, hogy Isten e műve, amely oly
nagyszerű és olyan rendkívüli, a hajnala vagy legalábbis
előjátéka lesz annak a dicsőséges alkotásnak, amelyet a
Szentírás oly sokszor megjövendölt, s amely az emberiség
világát fokozatosan meg fogja újítani... És számos dologból
tetszik valószínűnek, hogy e folyamat Amerikában kezdődik
majd.” A folyamat az unitárius elit megítélése szerint már
nyilvánvalóan megindult. A 19. századi amerikai
patriotizmust erősítette a Választott Nép régi, kálvinista
elmélete. Ahogy Longfellow írja:
Tovább, Unió, hősi hon!
A megrettent emberiség
A jövő reményétől ég,
S lázasan csügg a sorsodon.
16
A választott nép e kora 19. századi elképzelésének
köszönhetően – vagy annak a jóvoltából, amit az Amerikát a
népek olvasztótégelyévé tevő, áldott Gondviselésnek is
nevezhetünk – egy új nemzet emelkedik fel a régi
törmelékeiből, az amerikai kereszténység és az általa
átlelkesített köztársaság kiérlelte modern sajátosságait.



Amerika legjellegzetesebb egyházai hajlamosak voltak a két
világ egyesítésének szándékától lelkesítve visszahátrálni a
19. századból egyenesen az Újszövetség korába. A
középkort, a vallásháborúk idejét, mint rémálmot,
egyszerűen figyelmen kívül hagyták, és megtagadták az
erőt alkalmazó kereszténységgel („kényszeríts bejőni
mindenkit, hogy megteljék az én házam”) való kapcsolatot.
Az önkéntesség elvének, az amerikai kereszténység
alaptételének feltételezése szerint a szabad akaratukból
szabad egyházakba tömörült és szabadon cselekvő egyének
személyes vallásos hite a meggyőzés és példamutatás útján
szükségszerűen fogja áthatni az egész társadalmat. Nem a
helyes tanítás hangszerelése, hanem a helyes úton járó,
derék emberek életvitelének példája fogja a világot
átformálni és megtéríteni. Meghatározó jelentőségű
kérdéssé vált, hogy Amerika elzárkózik és elszigetelődik-e
az Óvilágtól (ez a lehetőség még 1963-ban, a kubai
rakétaválság idején is felvetődött), vagy inkább a megújítás
és átformálás szándékával magához öleli. Jellemző
Amerikára, hogy erkölcsi alapon elutasította a kémkedést,
majd mégis felvállalta egy moralista intézmény, a Central
Intelligence Agency (CIA) által, amely sokkal jobban
hasonlított a Jézus Társasághoz, mint a saját szovjet
megfelelőjéhez.
Az amerikai vallásban a kereszténység reflektív jellege
háttérbe szorult, s jószerivel elveszett. A katolikus-középkori
elgondolást, mely szerint Isten tökéletes, az ember pedig
csupán az Ő szemlélője, felváltotta egy tevékeny és szigorú,
uralkodói Isten képe, s az Ő serény és alkalmas szolgájáé, az
emberé. Az ágostoni pesszimizmust elutasították, s helyét a
pelagianizmus vette át. A keresztény embernek nem az a
feladata, hogy úgy fogadja el a világot, ahogyan találta,
hanem hogy az Isten által a rendelkezésére bocsátott



eszközök segítségével jobbá tegye azt. Nem volt divat a
miszticizmus, a szakramentumok, a szentség túlzó
tisztelete. A tragédiának nem volt helye, úgy mellőzték,
mint valami elkerülhető, véletlen balesetet, amelynek
következményei orvosolhatók. Az amerikai vallás
kialakulásának meghatározó időszakában nem foglalkozott
Pascallal. Lényegében nem volt még teológiája sem. A
teológiai kérdések a közmegegyezés szerint olyasmik
voltak, amiknek a megítélésében a különböző vallások és
szekták történetesen nem értenek egyet. A vallásnak ez az
aspektusa fontos lehet az egyén szemében, a társadalom, a
nemzet számára azonban lényegtelen, mert ezen a szinten
csak az etika és a moralitás terén való mély, keresztény
konszenzus érdekes. A teológia boldoguljon, ahogy tud,
amíg az amerikaiak az erkölcsök dolgában egyetértenek. Az
erkölcs a vallás lényege lett a puritánok és a revivalisták, az
ortodoxok és a liberálisok, a fundamentalisták és a
moralisták számára egyaránt – a dühödt, utcasarki
protestáns igehirdető éppúgy részese volt a
közmegállapodásnak, mint az episzkopális főpapok.
Ráadásul olyan közmegegyezésről volt szó, amellyel a nem
keresztények, deisták és racionalisták is egyetérthettek. A
nem keresztény gondolat tehát ízesülhetett az amerikai
kereszténység nagy, nemzeti struktúrájához, amely
ironikus megfogalmazással – képes volt magába fogadni
még a római katolicizmust is. Az amerikai katolicizmust és
az amerikai judaizmust erősen befolyásolta az amerikai
protestantizmus, minthogy előbbiek egyformán elfogadták
azt az alapelvet, hogy a (moralitással egylényegű) vallás a
demokratikus intézményrendszer legfontosabb eleme.
Ezzel a modern kereszténység vizsgálatának egy
lényeges mozzanatához érkeztünk. A Karolingok idején
jórészt azért jöhetett létre az ágostoni, totális társadalom,



mert a papság tartotta a kezében az oktatás monopóliumát,
amelyet csak közvetlenül a reformáció előtt kezdett
elveszíteni. Hogyan alakulhatott ki hát Amerikában egy
totális keresztény társadalom, ha az állam és az egyház
teljességgel elkülönült, s az oktatás világi kezekben volt? Az
alapító atyák még úgy tartották, hogy nem lehet
elválasztani egymástól az oktatást és a hitet. Bostonban
már 1635-ben iskolákat alapítottak, és 1647-ben
Massachusettsben törvényt hoztak, amely arra kötelezte az
érintett városokat, hogy a közoktatást szolgáló iskolákat
működtessenek. A Harvardot tizenegy évvel korábban
alapították. Ezeket az iskolákat kivétel nélkül vallásos
intézmények tartották fenn, az egyház eszközei voltak, és
egyházi célokat szolgálták. A külső változott, de az alapelv a
korai államok mindegyikében azonos volt. Virginia 1661-ben
létrehozta a későbbi William and Mary College-t: „Minthogy
ügyes és hithű lelkipásztorok hiánya okán nincs módunk
élvezni az istentisztelet áldásait és kegyelmeit, elrendeljük,
hogy a tudás gyarapítására, az ifjúság oktatására,
papnevelésre és a vallásosság előmozdítására kollégium és
szabadegyetem számára földterület foglaltassák le vagy
vásároltassék.” Ez a szemlélet és törekvés a Nagy Ébredés
időszakában, az 1730-as és 1740-es években tovább
erősödött.
Ám az amerikai keresztény racionalistáknak nagyjából
ugyanebben az időben sikerült a dilemmából kivezető utat
megtalálniuk. Benjamin Franklin Proposal Relating to the
Education of Youth in Pennsylvania című munkájában (1749)
felvetette, hogy a vallást a tanterv, a tananyag részének és
a jellemformálás egyik eszközének kell tekinteni. Hasonló
elméletet dolgozott ki Jonathan Edwards, a Princeton rektora
is. Ezt a megoldást tette magáévá a Horace Mann
irányításával a 19. században létrejött modern amerikai



közoktatás. Az állam magára vállalta a milliók alap- és
középfokú oktatásának anyagi terheit, de a felsőfokú képzés
területén (az 1819-es dartmoori határozat értelmében) az
állami egyetemek mellett fennmaradt számos független
kollégium is. Az amerikai közoktatás tehát a kezdetektől
fogva mentes volt a szekták befolyásától, ez azonban nem
jelenti azt, hogy mentes lett volna a vallásosságtól is. Mann
úgy vélte, hogy a vallási előírásokat „a legszigorúbban be
kell tartani, egészen addig, amíg nem sértik az Istentől
reánk ruházott, az alkotmányban is megfogalmazott s
általuk védelmezett lelkiismereti szabadságjogokat”. Nem
valamiféle felekezetek feletti vallásról volt szó, hanem
egyfajta általánosított protestantizmusról, amely
mindenekelőtt a Biblián alapult. Ahogy tevékenységét lezáró
jelentésében Mann fogalmazott: „Elismerem, hogy elemi és
középiskoláink nem teológiai szemináriumok... Rendszerünk
azonban tartalmazza és lelkiismeretesen közvetíti a
keresztény erkölcsöket, erkölcsi rendszere vallásos alapú,
befogadja a Bibliát, és lehetővé teszi számára, amit más
oktatási rendszerek nem; hogy magáért beszéljen.” Az
amerikai oktatási rendszerben tehát az iskola szolgáltatta a
keresztény jellemformálást, s ezt a keretet a család a maga
szektariánus elveivel tölthette ki.
Voltak természetesen ellenvetések is. Episzkopális
részről F. A. Newton tiszteletes azzal érvelt, hogy „egy
politikáról, erkölcsökről vagy vallásról szóló könyv, amely
nélkülözi a párt- vagy szektariánus állásfoglalást,
feltehetően nem tartalmaz semmiféle önálló nézetet, s így a
szellemet a kételkedés és hitetlenség állapotában hagyja, ez
pedig rosszabb, mint bármilyen párt- vagy szektariánus
elfogultság”. Az efféle vélemények bízvást figyelmen kívül
hagyhatók. Az azonban már komolyabb dolog, hogy amint
Amerika mindinkább magára öltötte egy világi állam



(minthogy ab initio ténylegesen az is volt) jellegzetes
vonásait, és folyamatosan fogadta be a nem protestánsok
millióit, elsősorban katolikusokat és zsidókat, az iskolákban
továbbra is kifejezetten protestáns elvek alapján folyt az
oktatás és nevelés. A vallás az iskolákban fokozatosan – és
főleg a nagyobb városokban – háttérbe szorult. A
presbiteriánus Samuel T. Spears szerint (1870): „Államunk
alkotmánya demokratikus, ennélfogva egyetlenegy vallást
sem sújt és sújthat semmiféle jogi szankcióval, és
nyilvánvaló összeférhetetlenség nélkül nem teheti meg azt
sem, hogy valamely vallásos vagy vallástól független
tanítást befogadjon az elismert, kötelező és az adófizetők
pénzén finanszírozott iskolai oktatásba.” Valaminek azonban
működtetnie kellett a bevándorlók millióit amerikaiakká
formáló mechanizmust, és – teszi hozzá Spears – valamilyen
lelki-szellemi platformot az iskolák sem nélkülözhetnek.
Minthogy tehát az állam nem keresztény, hanem
republikánus, a köztársasági rendszernek és szemléletnek
kell érvényesülnie. A megoldás tiszta és világos volt,
minthogy a republikanizmus a protestáns etikai és erkölcsi
konszenzuson alapult, és ezt tanították az iskolákban is – a
két koncepció jószerivel egybeesett. Az amerikai életforma
és életszemlélet ekképpen lassan az állami iskolák érvényes
hitvallása s fokozatosan az amerikai közoktatás hivatalos
filozófiája lett – és az is maradt. Horace Mann Kallen a
Saturday Revue-ban (1951. július) A demokrácia igazi
vallása címmel foglalta össze az elméletet: „A demokratikus
hit a hívei szemében a vallás vallása, amely magáért a
vallásért való. S minthogy a vallások vallása, mindenki
szabadon gyűlhet zászlaja alá.” A gondolatot Paul Williams
What Americans Believe and How they Worship című
munkájában (1952) kissé továbbvitte:



A demokratikus eszmét az amerikaiaknak... úgy kell tekinteniük, mint Isten
– vagy, ha úgy tetszik, a Természet – parancsolatát... Az amerikaiakat meg kell
győzni arról, hogy a demokrácia maga az Élet törvénye... a demokratikus
eszmét a kormányügynökségeknek vallásként kell tanítaniuk... Az elemi és
középiskoláknak a demokrácia tanításáért elsődleges felelősséget kell
viselniük... Az egyházak hatékonyan foglalkoznak a népesség felével, a
kormánynak az egész népességgel kell foglalkoznia... Tévedés az egyház és az
állam elkülönülését a vallás és az állam elkülönülésével azonos értelműnek
tekinteni.
Az ilyen, a lehetségesnél tökéletlenebbül megvalósított
célkitűzések hátterében történt, hogy a két nagy nem
protestáns vallás – a katolikus és a zsidó – bizonyos
mértékig protestantizálódott, az Egyesült Államok politikai
ideáljai és gyakorlata pedig egy tág értelemben vett
kereszténység alapjaira helyezkedtek. A folyamat már a 17.
században megkezdődött, és 1800 után teljesedett ki,
ahogy Conrad Moehlman School and Church című művében
(1944) írta: „Az amerikaiak többségének vallása a
demokrácia.” A vallás és a kormányzat tehát úgy
kapcsolódott egybe, ahogyan a kora középkorban az államot
képviselte és testesítette meg a megkoronázásakor felkent
főpap-király. Az amerikai népet kisgyermekkorában kenték
fel, és töltötték el a szabványosított, protestáns
kereszténység etikájával, hogy később, mint felnőtt ember
és szavazó állampolgár, bölcsességgel uralkodhassék. Az
intézményrendszer különböző, de teljességgel azonos az
alapgondolat, mely szerint a szellemi és a szekuláris világ
összefüggésben és kölcsönös függőségben áll.
A rendszer működésének két feltétele volt. Az első a
nemzeti vallásosság legfelső szintjének nevezhető. A
vallásos hevület lángját folyamatosan szítani kellett, hogy
megőrizhessék a morális ideológia fontosságának látszatát.
Ezt biztosította a vallási pluralizmus amerikai rendszere. Az
amerikaiak az egységesség előnyeinek feladásával



párhuzamosan jó érzékkel használták ki a változatosság, a
sokféleség igen komolynak bizonyult előnyeit. Az egymással
rivalizáló vallások a szabad vállalkozási rendszerhez hasonló
mechanizmussal tartották folyamatosan az emberek szeme
előtt a szellemi-lelki élet követelményeit. Az egységesség,
érveltek, a kereszténység mechanikussá válásához,
apátiához, s hosszabb távon ateizmushoz vezet, a vallások
versengésének légkörében ellenben folyamatos a
megújulás. Ez bizonyos mértékig igaz is, különösen a táguló
határok mentén és a 19. században betelepített vidékeken.
Az 1790-es években kezdődött második Nagy Ébredés a
következő évszázad közepéig folytatódott. A wesleyánusok
és a baptisták kultuszok és kultuszváltozatok ezreit hozták
létre, és évtizedekre az amerikai vallási élet jellemző
formájává váltak a szabadtéri istentiszteletek és
összejövetelek.
A légkör a 2. századi montanizmusra emlékeztetett – a
kereszténység központi eszméit új és új értelmezéssel látták
el „nyelveken szóló”, ihletett figurák ezrei. Egy marylandi
presbiteriánus, Barton Stone, aki 1801 augusztusában
hatalmas összejövetelt rendezett a kentuckyi Cane Ridge
ben, aprólékos részletességgel írja le a „megváltottak”
cselekedeteit, például a „zuhanást”, amikor „a hívek
általában velőtrázó sikoltással – kőmerev testtel, teljes
hosszukban a padlóra, földre vagy a sárba zuhannak, és
sokáig dermedten hevernek, mint akiből elszállt az élet”.
Aztán a görcsös rángás: „ha a jelenség csak a fejre
korlátozódik, az alany olyan gyorsasággal ingatja, rázza a
fejét előre-hátra vagy jobbra-balra, hogy nem is lehet
kivenni az arcvonásait. Megesik, hogy az egész testen lesz
úrrá a rángatózás; magam láttam egy embert, aki egy
helyben állt, és hallatlan sebességgel hajlongott előre-hátra,
oly mélyen, hogy feje szinte a padlót érintette.” Az



„ugatás”: „Azok a személyek, akiknek a testét s elsősorban
a fejét hatalmába kerítette a rángatózás, a mozdulatok
hirtelensége következtében gyakran hallatnak morgó vagy
ugató hangokát.” A „táncolás”: „Ez valóban mennyei
látvány... az arcukon földöntúli mosoly ragyog.” A
„nevetés”: „hangos, szívből jövő kacagás, amely azonban
másokat nem ingerel hasonló kacagásra. Az alany
arckifejezése elragadtatottan ünnepélyes, s áhítata a szent
életűekre és a bűnösökre is átragad. Valóban leírhatatlan
látvány.” Beszámolt még a „futásról”, amikor a jelek szerint
valamiféle félelem hajtja a megszállottakat, valamint az
„éneklésről”: „...nem a szájukból vagy az orrukból jön a
hang, hanem valamiképpen a mellkasukból; minden és
mindenki elnémul az ilyen muzsika hallatán.”
Az efféle beszámolók nemcsak a középkor – s néhány
16. századi szekta – hétköznapjainak valóságát idézik fel,
hanem Tertullianus kora vallásos hevületének képeit is. Ama
kor tébolya az emberiség ugyanazon rétegeit vonzotta,
ugyanazok éles kritikáját váltotta ki, és ugyanolyan purista
okokból, mint a mindenkori későbbi felbuzdulások és
hisztériák. Amerikában persze ez a téboly – vagy eksztázis
is szabadon, minden állami vagy egyházi ellenőrzéstől
mentesen megnyilvánulhatott. A legtöbb kultusz metodista
vagy baptista eredetű s a keresztény elragadtatóttság ősi
formáinak spontán újrafelfedezése volt – ám néhányuk igen
mélyre nyúló gyökerekkel rendelkezett. A sékerek középkori
francia szektájának tagjai a 17. században hugenottává
lettek, és miután XIV. Lajos 1688-ban száműzte őket,
Angliában telepedtek le, és Shaking Quaker-eknek nevezték
el magukat. A 18. században egy manchesteri kovács látnok
leánya, Anne Lee Stanley vezette őket Amerikába. A
második Nagy Ébredés idején számos utópista központot
hoztak létre, amelyeket a nemek szigorú elkülönítése,



spiritualista szeánszok, valamint a hugenották camisard
jából kialakult, vad, csoportos táncok jellemeztek.
A 19. században sok száz ehhez hasonló közösség
keletkezett. Amint Emerson írta Carlyle-nak 1840-ben: „Mi
itt mind egy kicsit bolondok vagyunk a számtalanféle
társadalmi reformtervünkkel. Mindenki, aki valamelyest is
tájékozott, ott tartogatja a mellényzsebében valami új
közösség felépítési vázlatát.” A józanabbak egyike volt a
West Roxburyben létesült Brook Farm, amelyet egy bostoni
unitárius lelkész, George Ripley alapított. A közösség
mezőgazdasági intézőbizottságának Nathaniel Hawthorne is
tagja volt; mielőtt tönkrementek volna, könyveket
nyomtattak, valamint fazekasárut és bútort gyártottak.
Búcsúztató beszédében Carlyle így beszélt Ripleyről: „a pap,
aki elhagyta a szószéket, hogy a világot
hagymatermesztéssel jobbítsa meg”. Sok kelet- és közép
európai szektának sikerült megvetnie a lábát, és közülük
nem egy még ma is virágzik. Mások életrevalótlannak
bizonyultak. Egy német pietista csoport George Rapp
vezetésével a pennsylvaniai Harmonyben telepedett meg; a
fülbegyónást gyakorolták, helytelenítették és tiltották a
házasságot és a gyermeknemzést, nem csoda hát, hogy
maguk is megszűntek létezni. A New York állam nyugati
részében élt Oneida-közösség a szocializmust ötvözte a
szabad szerelem és a „komplex házasság” gondolatával; a
nemzés dolgában, megkülönböztetve azt más nemi
„tranzakcióktól”, a közösség hozott döntést, a gyermekeket
pedig kibuc-ban nevelték fel. A csoport csapdák, lószerszám
és egyéb acéltárgyak készítéséből tartotta fenn magát;
vallásos hite idővel elhalványult, és fokozatosan egy
vagyonos kanadai céhvé változott – beigazolva a
legrosszabbra is gondoló Wesley félelmeit.



Ahogy az 1. és 2. században, a rajongók egy része most
is hátat fordított a profetizmusnak vagy montanizmusnak,
és elmozdult a gnoszticizmus különböző formái felé; titkos
jeleket eszeltek ki, szövegeket és ismeretrendszereket,
amelyekről azt állították, hogy az üdvözüléshez
elengedhetetlenek. Fokozatosan szakítottak a
kereszténységgel, s a kinyilatkoztatást saját titkos és
misztikus dokumentumaikkal helyettesítették. Ifjabb Joseph
Smith például 1827 körül Moroni angyaltól egy új Bibliát
kapott, amely egyiptomi hieroglifákkal teleírt aranylapokból
állt, hozzájuk pedig két jóskövet – ezeket Úrimnak és
Thurimnak nevezték –, amelyekkel el lehetett olvasni a
szöveget. A Mormon könyve (Smith így fordította a címet)
1830-ban került forgalomba, s ezt követően az angyal ismét
magához vette az eredeti aranylemezeket. Az ötszáz
oldalnyi szöveg beszámol Amerika Kolumbusz előtti
népeinek vallásáról; elmondja, hogy ezek a népek Bábel
után keltek át bárkáikkal az óceánon, és Mormon, illetve fia,
Moroni képében maradtak fenn; az aranylapokat Moroni
Krisztus után 384-ben temette el. A szöveg egyértelműen a
Bibliából ered, de megjelentek benne bizonyos, a gyéren
lakott határvidék körülményeihez alkalmazott változtatások,
s a kezdeti elutasítás, a hatósági zaklatás és a „gonosz
emberek” által okozott kellemetlenségek utáni nagy siker
hamarosan valódi törzsi történelmet font a szekta köré.
Smitht 1844-ben az illinois-i csőcselék meggyilkolta, s ezt
követően 1847-ben Brigham Young véghezvitte a nagy
exodust, s az egész csoportot átköltöztette Salt Lake Citybe.
A mormonizmus ebben az időben is áthágta a
kereszténység legtágabb értelemben vett korlátait is, ami
még nyilvánvalóbbá vált, amikor Young bevezette a
poligámiát. Az alkotmány első módosításának értelmében
„A Kongresszus nem hoz a vallások alapítására vonatkozó



vagy a szabad vallásgyakorlást korlátozó törvényt...” – a
szekták tevékenysége és működése akkor se vált
törvénytelenné, ha megsértették a keresztény dogmákat.
Más kérdés volt azonban a keresztény erkölcsiség és más a
társadalmi szokások, s a mormonizmus folyamatos
konfliktusban állt az állammal, míg csak 1890-ben fel nem
adták a poligámiával kapcsolatos álláspontjukat. A
gnoszticizmus tehát elfogadtatást nyert a totális – és
önkéntes – amerikai keresztény társadalomban, ámde csakis
azzal a feltétellel, hogy a protestáns etika elsődlegességét
elismeri.
Hasonló feltételeket kellett teljesítenie a
katolicizmusnak is. Nem kényszerítették arra, hogy
megváltozzon, de védekező állásba kellett húzódnia – ami
lényegében persze ugyanaz. Az amerikai kereszténységnek
sikerült elkerülnie a vallásháborúkat, de a
boszorkányhisztéria jól mutatta, hogy nem teljesen immúnis
a fanatizmus fertőzésével szemben, és a katolikusok ellen
irányuló protestáns horrorirodalom olykor egészen közel
került ahhoz, hogy felborítsa a békés állapotokat.
Nyilvánvaló, hogy a katolikus intézmények sok protestáns
szerint sértették a morális közmegegyezést, még ha nem
ütköztek is egyértelműen a hatályos törvényekbe, mint a
mormon poligámia. Ilyenek voltak például a zárdák és
kolostorok; az 1834-ben alapított Protestant Vindicator
támadásainak kedvenc célpontjai. Egy katolikusellenes
csoport 1835-ben jelentette meg Bostonban a Six Months in
a Convent, 1836-ban pedig a Maria Monk’s Awful
Disclosures of the Hotel Dieu Nunnery in Montreal című
irományát, majd a Further Disclosures és a The Escape of
Sister Frances Patrick, Another Nun from the Hotel Dieu
Nunnery in Montreal következett. Maria Monkot egy
bordélyházban letartóztatták zsebtolvajlásért, és börtönben



halt meg 1849-ben, könyve azonban 1860-ig háromszázezer
példányban kelt el, és azt mondták róla, hogy – ami a
tudatlanságot illeti – olyan mint a Tamás bátya kunyhója.
(Még 1960-ban is kiadták.) Bostonban a csőcselék 1834-ben
felgyújtott egy orsolyita zárdát, a hangadókat azonban
felmentették; a protestáns esküdtek elhitték, hogy a
katolikus zárdáknak föld alatti erődítményeik vannak, ahol
az apácák törvénytelen gyermekeket gyilkolnak meg és
temetnek el.
Igen sokan rettegtek a katolikusok esetleges politikai és
katonai összeesküvésétől is; ez a gondolat az 1630-as évek
óta kísértett, azóta, hogy I. Károllyal kapcsolatba kerültek.
Az 1830-as években Lyman Beecher Plea for the West
címmel közölt írásában leleplezett egy összeesküvést,
amelyben Ausztria császára a pápa őszentségével
szövetkezett, hogy átvegyék a hatalmat a Mississippi vidéke
fölött. Samuel Morse-nak, a távírókészülék feltalálójának
ötlete még hihetőbbé tette ezt a feltételezést; azt vetette fel
ugyanis, hogy Európa reakciós uralkodói minden
valószínűség szerint egy leendő hatalomátvétel előkészítése
érdekében támogatják a katolikusok Amerikába történő
kivándorlását. (Morse nem volt szélsőséges protestáns, de
meghatározó élménye volt, amikor egy római látogatásakor
egy pápai testőr lepofozta a kalapját, amelyet elmulasztott
levenni az előtte elhaladó körmenet előtt.) Az Egyesült
Államok népessége az 1850-es években 23 191 000-ről 31
443 000-re, tehát közel a másfélszeresére növekedett, s e
növekedés több mint egyharmada a bevándorlás
következménye volt. Ez a tény a politika porondjára emelte
a katolikusok problémáját, és egy titkolózó és szélsőséges
protestáns párt létrejöttéhez vezetett, amely népszerű
elnevezését – Know Nothings – egy fontos kérdésre adott
válaszának köszönhette. A párt komolyan veendő nemzeti



erővé vált, majd 1854-ben beleolvadt a Republikánus
Pártba. Érdemes megjegyezni, hogy míg a Republikánus Párt
lelkesen és hatékonyan részt vett a rabszolgaság-ellenes
hadjáratban, a római katolikus hierarchia nem foglalt állást
a kérdésben, és gyakorlatilag nem hallatta hangját a
hadjárat során.
Ez vezet el bennünket az amerikai politikai-vallási
rendszer működésének második feltételéhez. Mint láttuk, a
vallásosság erejével, őszinteségével nem voltak bajok. A
második feltétel azonban az a közmegegyezés lett volna,
amely szerint a közintézmények egységesen értelmezik az
alapvető erkölcsi és etikai elveket. És ezen a ponton omlott
össze a struktúra, minthogy a rabszolgaság kérdésében az
amerikai kereszténység nem tudott egységes álláspontot
kialakítani. Talán Szent Pál is ezért nem kívánt fejjel rohanni
a falnak: ha egy társadalomban szilárdan megvetette a
lábát a rabszolgaság, inkább a vallás alkalmazkodik a
rendszer szükségleteihez, nem pedig fordítva. Az Egyesült
Államokban a probléma az első pillanattól kezdve jelen volt
– az 1619-es év egyformán jelentette a népképviseleti
kormányzat és az intézményes rabszolgatartás kezdetét –,
de lassan egyre élesebben vetődött fel, ahogy a keresztény
amerikai erkölcsiség, e tág értelemben vett nemzeti vallás
és a demokrácia azonosulása révén nemigen lehetett a
rabszolgaságot nem Isten és a nemzet elleni véteknek
tekinteni. Egymást erősítették az egybecsengő érvek,
politikaiak és vallásiak.
Másfelől: vajon a déli államok rabszolgatartói nem
voltak-e keresztények maguk is? Dehogynem. Az 1770-es
években erőteljes rabszolgaság-ellenes mozgalom
bontakozott ki – különösen a baptistáknál és a kvékereknél
–, s a kezdeményezés azért halt el, mert az egyházak
kiegyeztek a déli államok gyakorlatával, ami persze nem azt



jelentette, hogy „kiszálltak” a rabszolgasággal kapcsolatos
vitából. A hitelvi álláspont lehet vita tárgya, az amerikai
keresztények döntő többségének erkölcsi álláspontja
azonban – és ez számított igazán – egyre egyértelműbbé
vált. A polgárháború úgy is értelmezhető, mint Amerika
történetének legjellegzetesebb vallásos epizódja, hisz
gyökerei nem gazdaságiak vagy politikaiak voltak, hanem
vallásiak. Az erkölcsi elvek nagy próbatétele volt – vagy
inkább azoké, akik szembehelyezkedtek velük. A
folyamatban azonban szinte kiállhatatlan próbának vetette
alá magát a kereszténységet is.
A mozgalom, amely végül legyőzte és szétzúzta az
amerikai rabszolgaságot, több értelemben is vallási jellegű
volt; az északi keresztény szekták bizonyos
szélsőségességeire emlékeztetett. A kvékerek hatására
radikalizálódott baptista William Lloyd Garrison, a Boston
Public Liberator and Journal of the Times alapítója a lap első
számában írta: „Nyers leszek, mint az igazság, és
rendíthetetlen, mint a törvény. E tárgyban nem óhajtok
mérséklettel gondolkodni, írni és szólani...” A kérdésben
szélsőséges álláspontot képviselőknek szoros kapcsolatuk
volt az általános revivalizmussal, s ez nemzeti platformot és
széles támogatást jelentett. Az ügynek sokat használtak a
mártírok, s közülük is elsősorban Elijah Lovejoy, akit 1837
ben gyilkoltak meg Illinois-ban, kis nyomdaüzemének
védelmezése közben. (A nyomdának mint intézménynek az
angolszász protestánsok különös, szimbolikus jelentőséget
tulajdonítottak a 16. század óta, amikor is azonosították a
szabadsággal és a pápaellenes propagandával.) Végül pedig
ott volt az abolicionizmus teológiája, amely
természetszerűen – morálteológia volt. 1845-ben Edward
Beecher cikksorozatot közölt arról, amit a nemzet „szerves
bűnének, a rabszolgatartásnak” nevezett; a cikkek az



abolicionizmus ügyét egy sor evangéliumi – elsősorban
morális – bölcsességgel és tanulsággal párhuzamosan
dolgozták fel. Ugyancsak egy morális természetű teológia
volt az alapja a hét évvel később megjelent Tamás bátya
kunyhójának is. Harriet Beecher Stowe egy
kongregacionalista Ótestamentum-kutató professzor
felesége volt; laikus teológus maga is.
A Dél nem hitelvi, inkább szociológiai alapon
védekezett. A fehér déli keresztények között a
rabszolgatartásnak nem sok ellenzője akadt, s kivált nem a
fekete bőrű prédikátor, Nat Turner vezette, 1831-es
rabszolgalázadás után, amelyben ötvenhét fehér embert
gyilkoltak le. A revivalizmust, amelyet Északon a tömegek
rabszolgatartás-ellenes hangulatának erősítésére használtak
fel, Délen, ahol – ha lehet – még erősebb volt, épp az
ellenkező cél szolgálatába állították. A dél-carolinai baptista
szövetség 1822-ben a Biblia alapján vette védelmébe a
rabszolgaság intézményét, 1844-ben pedig John England,
Charleston püspöke, a fehér bőrű déli katolikusok számára
alkotott meg egy hasonló dokumentumot. Közkézen
forogtak a Biblia egyes passzusai a négerek
alsóbbrendűségéről, arról, hogy Mózes és a pátriárkák is
elfogadták a rabszolgaságot, és természetesen Pál sorai,
amelyek arra figyelmeztetnek, hogy a szolga urának
engedelmességgel tartozik. Mindkét fél a szája ízének
megfelelő bibliai idézetekkel lődözte ellenfelét. A
revivalizmus és általában a protestáns mozgalom mindkét
oldalon a szélsőségeseket erősítette. Természetesen
felvethető, hogy a rabszolgaság kérdése a Krisztus utáni
első században éppígy megoszthatta volna a
kereszténységet, ha Pál nem kerülte volna meg a problémát;
az ő kibúvói – folytatódhatna az érvelés – tették lehetővé,
hogy a kérdés megoldatlan maradjon egészen a 19.



századig. A válasz persze az, hogy a keresztények túlnyomó
többsége több mint egy évezreden át a rabszolgaság ellen
foglalt állást, hogy a világvallások között egyedül a
kereszténység volt az, amely mindig is azt hirdette, hogy a
rabszolgaság enyhítése vagy végleges felszámolása
kívánatos és dicséretes dolog, és hogy a keresztény
irodalomban nincs egyetlen sor sem, amelynek alapján a
rabszolgaság intézménye egyértelműen védelmezhető
lenne. Az a tény, hogy a sokféle keresztény egyházhoz
tartozó déliek mégis a Biblia alapján védelmezték az
államaikban bevett gyakorlatot, nem más, mint rikító és
gyalázatos szégyenfolt a kereszténység köntösén.
A háború kitörésével még rosszabbra fordult a dolog. Az
északi és déli presbiteriánusok megpróbáltak összetartani,
hogy véget vessenek a kérdésről folyó vitának, de végül
nem sikerült elkerülniük a szakadást. A wesleyánusok és a
baptisták sem álltak másként. (1843-ban 1200 metodista
lelkész tartott rabszolgákat, s az egyház tagjainak
tulajdonában több mint kétszázezer rabszolga volt.) A
kongregacionalisták – a szekta elkülönült kis egységeken
alapuló felépítése miatt – elvileg egységesek maradtak, a
gyakorlatban azonban ugyanolyan megosztottak voltak,
mint a többiek. Egyedül a lutheránusoknak, a
katolikusoknak és az episzkopálisoknak sikerült elkerülniük a
látványos vitákat, nyilvánvaló azonban, hogy köztük is éles
ellentétek voltak a kereszténység sarkigazságainak
kérdéseiben. A helyzet nem annyira a vallásháborúkra
emlékeztetett, mint inkább a középkori egyházszakadásra,
illetve a pápa és a császár között folyó küzdelemre, amikor
mindkét fél ugyanazokból a megfontolásokból kiindulva,
ugyanazon – elfogadottan hiteles – szövegek alapján
tökéletesen ellentétes, de dogmatikailag igazolt és
megfellebbezhetetlen következtetésekre jutott.



A szakítás után az egyházak azonnal harcba szálltak
egymással – szakasztott úgy, mint a feudális püspökök.
Louisiana püspöke, Leonidas Polk habozás nélkül belépett a
Konföderáció hadseregébe, ahol dandártábornoki rangot
kapott. „A most menedéket keresni látszó alkotmányos
szabadságért, oltárainkért és kandallóinkért harcolunk.” A
másik oldalon Rhode Island püspöke, Thomas March így
beszélt a katonákhoz: „Szent és igazságos az ügy, amely
mögött felsorakoztunk.., Isten velünk van... A Seregek Ura a
mi oldalunkon áll.” A déli presbiteriánus egyház 1864-es
döntése: „Nem habozunk kijelenteni: a déli egyház sajátos
és különleges küldetése megőrizni a rabszolgaság
intézményét, s mind úr, mind szolga számára üdvössé és
áldásossá változtatni azt.” (Az északi testvéreikkel való
szakítást így indokolták: „...másként templomainkba
benyomult volna a politika.) A rabszolgaságot természeténél
fogva bűnösnek ítélő dogma „túlzó, és nem a Szentírás
szerint való... korunk egyik legveszedelmesebb
eretneksége.”
A sok ezer fennmaradt prédikáció és az egyes konkrét
alkalmakra írt imák tanúsága szerint a papok és
lelkipásztorok voltak a legvérszomjasabbak és leginkább
elvakultak mindkét oldalon. A egyházak komoly szerepet
játszottak a nemzet megosztásában, és minden
valószínűség szerint az is igaz, hogy az egyházakon belüli
szakadás tette elkerülhetetlenné a nemzet végső
kettészakadását is. Északon többnyire a legkevésbé sem
tagadták az ilyen vádakat. A metodista Granville Moddy
1861-ben kijelentette: „Azzal vádolnak bennünket, hogy mi
okoztuk e mostani viszálykodást. Hiszem, és büszkén
vallom, hogy így van, s tettünk a dicsőség ragyogó
koszorúját fonja homlokunk köré.” A déli egyházak papjai
nem voltak ilyen büszkék a történtekre, ám az ottani közélet



szereplői közül bizonyosan ők tettek legtöbbet az
államszövetségből való kiválást óhajtók mozgalmának
erősítéséért. Mindkét oldal arról számolt be, hogy a háború
alatt a katonák közül igen sokan „megtértek”, az emberek
pedig sokkal szorgalmasabban látogatják a templomokat, és
érezhetően elmélyültek vallásos érzéseik. A déli papság
különösen vétkes volt abban, hogy annyira elhúzódott a
hiábavaló csatározás. A kereszténység tehát Északon és
Délen is jócskán hozzájárult ahhoz, hogy a háborúnak
milliónyi sebesültje és hatszázezer halottja legyen.
A háború tanulságainak egyházi értelmezése is
dogmatikus és ellentmondásos volt. Robert Lewis Dabney, a
déli presbiteriánus teológus kárhoztatta az északi
presbiteriánusok „kiszámított rosszindulatát”, és kérte
Istent, hogy „büntető óvintézkedésként” pusztítsa el az
északiakat. Henry Ward Beecher kijelentette, hogy a déli
vezetőket „el kell söpörni, és a mélybe taszítani, hogy az
idők végezetéig bűnhődjenek”. A New Haven-i teológus,
Theodore Thornton Munger azt állította, hogy a
Konföderáció „a Pokollal szövetkezett”, a Dél most „isteni
logika szerint” az ő bűneikért szenved, az Észak pedig nem
más, mint „az áldozat bemutatásának eszköze”. Kifundálta,
hogy Isten titkos fortélya volt McClennan tábornok sokszor
kárhoztatott habozása is, amelynek következtében az
északiak nem arathattak gyors győzelmet, s az Úr ekképpen
érte el, hogy a végén a déliek annál súlyosabban
bűnhődjenek. Az efféle okoskodás persze nem volt egyéb,
mint holmi teológiai csepűrágás; olyasmi, mint amivel Szent
Jeromos a jeruzsálemi kolostorban mulattatta magát. Az
értelmesebb emberek hajlamosak voltak inkább a nemzetet
megtisztító folyamatnak tekinteni a háborút, a derűlátóbbak
pedig úgy vélték, hogy Amerika ezzel az önmegváltással
készült fel majdani szerepére, hogy az egész világ



szabadságának életre segítője és őrzője legyen. A baptista
Abraham Lincoln második székfoglaló beszédében
megpróbálta ésszerűen felvázolni Isten céljait. Amerika a
„majdnem választott nép”, a háború Isten tervének része, a
nemzet nagy és véres próbatétele, amely utat mutatott a
könyörületesség, az emberség s ezek által az újjászületés
felé. A kevésbé kifinomult gondolkodású keresztények nem
a rációt keresték, hanem hagyták érvényesülni érzelmeiket.
Az északi papok némelyike hevülten követelte, hogy
semmisítsék meg az egyházak déli vadhajtásait. Egy
tekintélyes egyházi lap, az Independent 1865-ben írta: „A
hitehagyott egyházat Isten haragjának árja temeti maga
alá, ocsmány tanai úgy izzanak homlokán, mint lángoló
démonok, s gonoszságát és végromlását az egész világ
rémülten figyeli. Az északi egyház nem téveszti szem elől s
beteljesíti feladatát.”
Voltaképpen azonban semmi sem történt. Akárcsak a
középkorban: amikor kitört a béke, a korábban ellenséges
főpapok egy csapásra kibékültek egymással – feltéve, hogy
nem voltak feketék. A déli baptisták, metodisták,
presbiteriánusok és lutheránusok hűek maradtak a vesztett
ügyhöz, de egyebekben rendes, jó keresztények lettek
megint. A felszabadított rabszolgák megalakították a saját,
elsősorban baptista és metodista egyházaikat, amelyeknek
az 1900-as évekre a fekete lakosság több mint egyharmadát
sikerült az aklaikba terelniük. Az a tény, hogy a fehér
baptisták és metodisták még a minap is a rabszolgaság
hívei voltak (és sotto voce továbbra is kitartottak
véleményük mellett), a jelek szerint nem zavarta a
feketéket, amíg háborítatlanul vezethették saját
egyházaikat. És ugyanígy: egyetlenegy egyház sem
sínylette meg azt, hogy mindkét oldalon voltak papjai és
hívei is; egyezményesen nem beszéltek a dologról.



Elkerülhetetlenül sérült azonban vagy legalábbis kemény
próbatételt állt ki a nemzet politikai céljai és vallásos
meggyőződése közti harmónia. Most első ízben történt,
hogy Amerika nélkülözni kényszerült a keresztény filozófia
pascali elemét, és megérezte a teodicea hiányát.
Az amerikai keresztények többsége mégsem úgy
tekintette a polgárháborút, mint a kereszténység vereségét,
amely által napvilágra kerültek a hit gyengeségei és
ellentmondásai, hanem mint Amerika győzelmét, amelyben
az egalitárius keresztény tanítás diadalmaskodott a
hitehagyottak és pártütők felett. Ez a felfogás remekül
illeszkedett az uralkodó világszemlélet kereteibe: az
angolszász faj hivatott rá, hogy felemelje a sötétben
tapogatózó, tudatlan milliókat, és elvezesse őket a
keresztény igazság fényébe, így teljesítve be az egyetemes
krisztusi küldetést. Az 1860-as évekre ugyanis az Egyesült
Államok Angliával együtt élére állt a hatalmas missziós
hullámnak, amely nem kisebb célt tűzött maga elé, mint az
egész világra kiterjedő evangelizációt.
Szükséges megjegyezni, hogy a protestáns hatalomnak
és általában véve a protestantizmusnak igen hosszú időbe
telt, amíg ebbe a szerepbe és szemléletbe belehelyezkedett.
Missziós vállalkozásokra a protestantizmus egészen a 19.
századig nem volt kifejezetten hajlamos. A hollandok a
Kelet-Indiákra és Ceylonba induló misszionáriusok képzésére
már 1622-ben létrehoztak Leydenben egy szemináriumot, a
fő cél azonban az volt, hogy a politikai és gazdasági
térnyerés mellett megakadályozzák a spanyolokat és
portugálokat a szigetek katolizálásában, s amikor a spanyol
hatalom lehanyatlott, ők is felhagytak a dologgal. A 18.
században a hollandok igen sok megtérttel kérkedtek, de
ezeknek tán csak tizedét bocsátották a szentségek
közelébe, s 1776-ban egész Kelet-India híveiről mindössze



huszonkét lelkész (közülük is csak öten beszélték a helyi
nyelvet) gondoskodott.
Az angolok még ennél is lagymatagabban kezelték a
Keletet. Az egész 17. századból csupán egyetlenegy indiai
anglikán keresztelésről van tudomásunk, noha az angol
jelenlét már 1600-tól igen intenzív volt errefelé. Az eset
főszereplője egy bengáli fiú, akit 1616-ban Londonba vittek,
s I. Jakab király a Peter Pope nevet adta neki. Az anglikánok
egészen 1662-ig nem kereszteltek meg felnőtteket, a
puritánok azonban igen. Egy 1648-as alsóházi feljegyzés
szerint: „Anglia alsóháza ülést tartott, minthogy tudomást
szerzett arról, hogy New England pogányai kezdenek Isten
felé fordulni, s úgy érzi, hogy kötelessége segíteni e
dicséretes kezdeményezést.” A presbiteriánus John Elliot a
katolikus szerzetesek példáját követve megtanulta az irokéz
nyelvet, és „redukciókat”, a fehér emberektől elzárt
telepeket alapított; 1671-re már 3600 bennszülött
keresztényt sikerült összegyűjtenie. Kezdeményezését – és
a hozzá hasonlókat – azonban meghiúsították az indiánok
egymás közötti harcai, valamint az angol-francia
háborúskodás, és Elliot „Mohikán Bibliájáról” a ma élő
indiánok még csak nem is hallottak soha. Az 1701-ben
alapított Anglican Society for the Propagation of the Gospel
in Foreign Parts kinyilvánította, hogy tevékenysége
„elsősorban és legkivált a pogányok és hitetlenek
megtérítésére” irányul, ám misszionáriusaik zöme New
Englandben és Nyugat-Indiában is az angol
telepesközösségeknél működött. A protestáns települések
és a protestáns missziók voltaképpen vagylagosan, egymást
kizáróan tevékenykedtek, ahol ugyanis az európaiak
alkalmasnak találták a gazdasági feltételeket és az
éghajlatot is ahhoz, hogy népes településeket hozzanak
létre, onnan vagy elkergették, vagy kiirtották a



bennszülötteket. (Ez történt a katolikus vidékeken is, például
Kanada francia vagy Argentína spanyol településein.)
A protestánsok első komoly missziós tevékenysége a
késő 17. századi német pietizmus jegyében történt. A
lutheránus dán király, IV. Frigyes 1706-ban körültekintően
megszervezett, de arányaiban meglehetősen szerény
missziót indított a kicsiny dán településen, Tranquebarban, a
délkelet-indiai Coromandel-partvidéken. A feladatra kijelölt
két német lelkipásztort, Bartholomew Ziegenbaldot és
Henrik Plutschaut, akik módszeresen, azóta már általánosan
elfogadottá vált elképzelések alapján kezdték meg
munkájukat. A missziós templomnak a missziós iskolához
(később pedig egy kórházhoz vagy klinikához) kell
kapcsolódnia. Az evangéliumokat – de lehetőség szerint a
teljes Bibliát – a helyi lakosság nyelvére kell fordítani. A
misszionáriusoknak alaposan ismerniük kell a bennszülöttek
nyelvét, szokásait és szemléletét. A térítőmunkának nem
csoportokra, hanem az egyes személyekre kell irányulnia. A
lehető leggyorsabban ki kell képezni bennszülött térítőket és
papokat. A két utolsó pont körül felszikrázott a jezsuitákat
már korábban is zavarba ejtő polémia. Az első keresztények
személyesen, egyenként térítettek, s ez részben azért volt
így, mert nem állt mögöttük államhatalom. A kora
középkorban a hittérítők a királyokon és a törzsi vezetőkön
keresztül fejtették ki tevékenységüket; a germánok és a
szlávok népes csoportokban, mintegy „társadalmi
egységekben” váltak kereszténnyé, gyakran a legnyersebb
kényszerek hatására. Mindenesetre mindkét módszer
működött. Indiában azzal lehetett érvelni, hogy csakis a
személyes élmény teszi lehetővé, hogy az újonnan
megtértek teljes mélységében megértsék a keresztény
üzenetet s az általa kapott kiváltságokat és felelősségeket.
Ezek a megtértek ugyanakkor kiszakadtak saját társadalmi



környezetükből, ezért alakult ki az a gyakorlat, hogy
mindannyiukat másik településre helyezték át; többé
kevésbé ugyanezt a módszert alkalmazták a katolikusok és
a protestánsok is. Mások azt állították, hogy sokkal
célravezetőbb egy-egy egész közösséggel dolgozni, s amikor
megérett a helyzet, egyszerre megkeresztelni őket; így nem
sérül a meglévő szociális szerkezet, s a kereszténység
teljességgel beágyazódik a bennszülöttek életformájába és
mindennapjaiba. Ez ellen azt lehetett felhozni, hogy a
kereszténységnek éppen az a célja, hogy mint új vallás vagy
kultusz megváltoztassa az emberek életét és mindennapjait,
szükségképpen tehát új kulturális és társadalmi normákat
jelent. Ezt jelenti az „új emberré válni” páli kifejezés. A vita
lényeges pontja volt a poligámia. A keresztény monogámia
erőszakos bevezetése a társadalmi struktúra óriási és
kényelmetlen változásával fenyegetett, ugyanakkor
elkerülhetetlen volt, hacsak egészen komolyan fel nem
vetik, hogy a kereszténység fogadja el a többnejűség
gondolatát. De ha lehet poligámia, miért ne legyen
kannibalizmus is?
A kérdés mindvégig – vagyis a 19. század végéig
megválaszolatlan maradt; a kollektív megtérés mint
gyakorlat (legalábbis egyes területeken) lehetséges volt és
választható. Ugyanígy nyitott volt a bennszülött papok
problémája is. A protestánsok – akárcsak a katolikus
missziók, és általában ugyanúgy, mint azok
megosztottakká váltak. Az otthoni világi hatóságokat és az
egyházi hierarchia felsőbb szintjeit sokkal kevésbé izgatta a
bennszülöttek képzésének és felemelésének feladata, mint
a helyszínen munkálkodókat. A bennszülött papság
létrehozását a gyarmati szabályokkal és a hitelvi
ortodoxiával egyaránt ellentétes gondolatnak tekintették.
India egyik legelső baptistája, William Carey írta 1805-ben,



hogy legfontosabb célkitűzése volt „tanítani bennszülött
testvéreinket, támogatni minden adottságukat, fejleszteni
és kiteljesíteni a sokféle ajándékot és kegyelmet, amellyel
felruháztattak; e tekintetben nem lehetünk eléggé bőkezűek
a reájuk fordított figyelemben. Csakis a közülük való
igehirdetők által remélhetjük, hogy e hatalmas földrészen
elterjed majd az Evangélium.” Egy kelet-afrikai pionír
protestáns, a baseli szemináriumból érkezett Alois Krapf, aki
az 1830-as években a Keresztény Missziós Társaság
szolgálatában állt, szintén úgy vélte, hogy érdemleges
haladás csakis egy fekete papság létrehozásától remélhető.
„A rabszolga-kereskedelem fölött akkor csendül majd meg a
lélekharang, ha az embereket bőrük színe nem zárja ki
többé a hittérítők soraiból. Egy fekete bőrű protestáns
püspök és egy fekete papság nemsokára Afrikai
civilizálódásának elengedhetetlen feltétele lesz.”
Szembehelyezkedett a gyarmatosítás gondolatával is: „El
kell vetni azt a gondolatot, hogy Európának ki kell
terjesztenie védőszárnyait Kelet-Afrikára, ha azt akarjuk,
hogy a missziós munka a sötétség világában eredményes
legyen. Európának kétségkívül el kell hárítania a misszió
útjából az akadályokat és a veszélyeket, de a saját
tevékenységét éppily vagy talán még nagyobb figyelemmel
kell felügyelnie.” Hasonló nézeteket hangoztattak a világ
minden missziós területén.
Megosztottak voltak maguk a missziók is. Azok között,
akik – mint Carey vagy Krapf – a bennszülöttek mellé álltak,
és első helyre sorolták egy független egyház és papság
létrehozását, ott voltak a leginkább tettre kész és érzékeny
misszionáriusok, de a teljes létszámhoz képest csak igen
kevesen. Azok, akik Indiában és Afrikában a bennszülöttek
között éltek, sokkal inkább a tudatlanságukat vették észre, s
nem képességeiket és lehetőségeiket. Jóllehet például az



Apostolok cselekedetei – noha felhívja a figyelmet a
gonoszságukra – soha nem utal a pogányok olyasfajta
kulturális vagy gazdasági alacsonyabbrendűségére, amely
megnehezítené számukra a kereszténység elfogadását vagy
meghiúsítaná, hogy teljes értékű kereszténnyé fejlődjenek,
az európai hittérítők úgy érezték, hogy másféle s maguknál
minden tekintetben alábbvaló lényekkel kell bajlódniuk. E
nehéz helyzetben az Újszövetség sem kínált útmutatást.
Charles Grant, aki igazán nem vádolható azzal, hogy
előítéleteket táplált volna a nem európai rasszok iránt,
hiszen a rabszolgaság-ellenes hadjárat egyik első szervezője
és vezéralakja volt, és erőteljesen támogatta a missziós
tevékenységet, igen kedvezőtlen véleményt alakított ki
hosszú indiai tartózkodásának évei alatt. 1797-ben, hét
esztendővel Carey előtt beismerte: „...nem lehet nem
észrevenni, hogy Hindusztán népe siralmasan korcs, hitvány
és alávaló; számukra az erkölcsi felelősség szinte ismeretlen
dolog; konokul nem cselekszik azt, amiről tudván tudják,
hogy jó és helyes; gonosz és buja szenvedélyeik vezérelik
őket – jól példázzák azokat a társadalmakat, amelyeket az
erkölcsök és szokások mélységes és általános romlása sújt,
s ahol vétkeik által nyomorúságba süllyednek az emberek.”
Érezhető, hogy a szerző tökéletesen összetéveszti a
gazdasági, kulturális és erkölcsi „alsóbbrendűség”
fogalmait. Ez a tévedés nem volt ritkaság. A misszionáriusok
nem voltak sem antropológusok, sem pedig szociológusok;
igen nehéz, szinte lehetetlen volt számukra, hogy a morális
értékek relatív skálái mentén gondolkodjanak és ítéljenek. A
jó és rossz európai-keresztény fogalmait nem valamely
adott társadalom jellemzőiként értelmezték, hanem úgy,
mint isteni kinyilatkoztatásból támadt abszolútumokat. Az
ember lelkiismerete az ő szemükben nem volt más, mint
közvetlen és egyenes út az istenség felé – lelkiismerettel



pedig minden ember rendelkezik. A baptista George
Greenfell írta Kongóból: „A bolobók legfőbb jellegzetessége,
hogy iszákosak, erkölcstelenek és kegyetlenek, s
cselekedeteik mindebből következően szinte túl
rettenetesek ahhoz, hogy elbeszéljem őket. Aki tetteikről
tudomást szerez, inkább nevezné őket iszonyatos, vadállati
kegyetlenségű gazembereknek, semmint szerencsétlen
pogányoknak. Lelkiismeretüknek el kell ítélnie rettenetes
vétkeiket.” Egy másik misszionárius, Holman Bentley így
beszélt a kannibalizmusról: „A Mennyei Atya e szerencsétlen
gyermekei oly szörnyűségesen mélyre süllyedtek, hogy
valósággal a Sátán fiaivá lettek... így élnek a maguk
világossága szerint. Csak azt mondhatjuk: ha az ő
világosságuk a sötétség, mily mélységes is lehet ez a
sötétség!”
Ilyen érzésekkel valóban nem lehetett könnyű a
misszionáriusoknak (az emberek pedig az ő szemléletük és
beszámolóik alapján alakították ki véleményüket), hogy
elképzeljenek egy bennszülött papságot, vagy akár csak
teljes jogú, érett keresztényeknek lássák ezeket a
„vadembereket”. Úgy vélték: a bennszülöttek csak akkor
és csak annyira – válhatnak keresztényekké, ha – és
amennyire – sikerül az európai viselkedésmintákat
elsajátítaniuk, illetve utánozniuk. A misszionáriusok tehát
nem is annyira a kereszténységet, mint inkább az európai,
illetve nyugati kultúrát exportálták, beleértve annak morális
értékrendjét is, természetesen. A kereszténység ideája, mint
valami sablonsorozat, amely minden társadalomra és
minden egyes emberre is ráhúzható, könnyen háttérbe
szorult e „kulturális” rétegek mögött. Amikor arra került a
sor, hogy a bennszülöttek közül kiválogassák azokat, akikből
papot lehet faragni – a misszionáriusok között kevesen
voltak, akik elviekben ellenezték a gondolatot –, a választás



szinte mindig a leginkább európaiasultakra esett.
Bennszülött társaikra gyakorolt hatásuk a dolog
természetéből következően annál csekélyebb volt, minél
inkább eltávolodtak azok életviteli normáitól; úgy
tekintették őket – és némi joggal –, mint az európai
misszionáriusok gyengécske utánzatait. Többnyire tehát
kudarcnak vagy legalábbis a nehézségekhez és a
felkorbácsolt vitákhoz képest túlságosan szerényen
gyümölcsöző próbálkozásnak tekintették a bennszülött
papok képzésére irányuló erőfeszítéseket.
A dolog megér egy kis kitérőt, mert fontos felismernünk,
hogy az első indiai német misszionáriusok módszerei, noha
általánosan elfogadottakká váltak, mindig vitatottak
maradtak. A misszionáriusok között gyakorlatilag minden
fontos kérdésben komoly véleménykülönbségek álltak fenn.
Nem létezett meghatározható „misszionárius magatartás”,
és a missziók történetét illetően is kockázatos lenne az
általánosítás. Legfeljebb néhány fontos és jellemző vonást
emelhetünk ki. A missziós erőfeszítés természetesen
tükrözte a keresztény Nyugat vallásosságának mindenkori
hőfokát. A katolikus missziók kétségkívül lanyhultak a
vallásháborúk befejeződése és a vesztfáliai béke után, a 18.
században pedig a legtöbb területen gyakorlatilag
megszűntek – s főként a jezsuita rend feloszlatása után,
amikor visszarendeltek több mint háromezer nagyszerű
hittérítőt, és megszüntették a leghatékonyabban működő
nemzetközi szervezetet. A 18. században tehát jószerivel
versenytárs nélkül maradtak a protestánsok, de csak igen
lassan ismerték fel és használták ki a helyzetből adódó
előnyöket. A hit lángja a protestáns országokban se lobogott
túl hevesen. A németek nemcsak elsők voltak Indiában,
sokáig ők voltak az egyedüliek is. Az anglikán egyház és a
brit felsőbb osztályok csak vonakodva álltak a missziós



tevékenység mellé. A Keletindiai Tárasaság látni sem
kívánta a misszionáriusokat, és csak abba egyezett bele,
hogy az Indiában szolgáló papok az ottani európai
közösségekkel foglalkozzanak. Az egyik legnevesebb
misszionárius, Christian Friedrich Schwartz, aki 1750-től
1798-ig, vagyis negyvennyolc éven át tevékenykedett Dél
Indiában, nemcsak német volt, hanem érvényes anglikán
felszenteltséggel is rendelkezett. Egy brit tisztviselő írta
róla: „Az általános lezüllöttség vádjától a feddhetetlen
személyiség tudása és tisztessége mentette meg az
európaiak becsületét.” Ez azonban egy lelkes tisztelőjének
véleménye volt. A brit kormány nem lelkesedett a Schwartz
féle alakokért. Az Indiába küldött első anglikán püspök,
Thomas Fanshawe Middleton, akit 1814-ben Kalkutta
püspökévé szenteltek, nemigen tudta, mihez is kezdjen
többségükben német misszionáriusaival: „Vagy hagynom
kell, hogy szabadon tevékenykedjenek, vagy el kell
hallgattatnom őket.” A britek első sikeres térítő
próbálkozásának sem a kormányhoz, sem semmiféle
hivatalos szervezethez, sem az uralkodó osztályhoz, sem az
anglikán egyházhoz nem volt köze, lényegében az alsó
középosztály szakadár vállalkozása volt. Az 1792-ben
létrejött első modern misszionárius közösség baptista volt, s
ezt követte 1795-ben a túlnyomórészt kongregacionalista
London Missionary Society. Ezek a szervezetek valóban a
bennszülöttek között élő misszionáriusokkal dolgoztak.
Carey cipész volt, egy northamptoni takács fia, indiai társa,
William Ward pedig nyomdász. A társadalom e rétegének
tagjai nem voltak feltétlenül tudatlanok. Carey a maga
erejéből tanult meg latinul, görögül, héberül és hollandul;
ezeroldalas szanszkrit nyelvtankönyvet írt, 1792-ben
keletkezett értekezése pedig – An Inquiry into the Obligation
of Christians to use Means for the Conversion of the



Heathen – igen nagy hatású írás volt, amely jelentősen
előmozdította a nagyarányú térítőmozgalom ügyét.
Nyomdász barátja, Ward Manners and Customs of the
Hindus címmel írt kitűnő könyvet, s együtt hozták létre a
Serempore Kollégiumot – Serempore College for the
Instruction of Asiatic, Christian and Other Youth, in Eastern
Literature and European Science –, ahol ázsiai keresztény és
más vallású ifjakat oktattak a keleti irodalomra és az
európai tudományra. Legtöbbjüket azonban jobban
érdekelte a szimpla bibliaolvasás, mint az adott vidékek
népeinek ismeretei. Az első csendes-óceáni missziónak
(amelyet egy Duff nevű hajón a kongregacionalisták
indítottak 1796-ban Tahitira) harminc tagja volt: négy
lelkész, hat ács, két cipőkészítő, két kőműves, két takács,
két szabó, egy boltos, egy szíjgyártó, egy szolga, egy
seborvos, egy kovács, egy kádár, egy kertész, egy
mészáros, egy szövetkészítő, egy kalapkészítő, egy
méteráru-kereskedő és egy bútorasztalos. A társadalmi
osztályok és szakmák szerinti megoszlás jellemző és
sokatmondó. A korai misszionáriusok nem rendelkeztek
oktatói-nevelői képzettséggel vagy gyakorlattal. Az
erőfeszítés tiszteletre méltó volt, de ügyetlen, és gyakran
jócskán célt tévesztett. A protestantizmusnak nem volt a
jezsuita rendhez hasonló elit szervezete, amely képes lett
volna mélyrehatóan megérteni az adott missziós területek
népének kultúráját és társadalmi szerkezetét, megszólítani
szellemi vezetőiket, és az érvelésben a helyi, nem pedig az
európai fogalmakra támaszkodni.
Az 1780-as évektől a brit társadalom elitjének egy
csoportja foglalkozni kezdett a brit kereszténység globális
felelősségével és feladataival, de figyelmüket szinte
kizárólag a rabszolga-kereskedelem felé fordították, s
érdeklődésük nem a pogány feketék szellemi szükségleteire



irányult, hanem az angolok bűneire. Ez valamennyire
természetes is volt. A rabszolga-kereskedelem az 1780-as
évekre Anglia gazdaságának egyik fontos ágazata lett. Az
európai rabszolga-kereskedelem négy évszázada alatt több
mint tízmillió feketét hurcoltak el Afrikából, s hatvan
százalékukat 1721 és 1820 között. Egy kisebb hányaduk
Keletre került. A Kelet-indiai Társaság is dolgoztatott
néhányat, de 1762-ben megszüntették a rabszolga
munkaerő használatát. A rabszolga-kereskedelem ekkorra
áttevődött az atlanti térségre; évente mintegy hatvanezer
feketét adtak el Amerikában, elsősorban a portugál
területeken, ezt követte Nyugat-India és az Egyesült
Államok. A piac felét Nagy-Britannia, a másik felét
Franciaország és Portugália tartotta kézben. 1792-ben
Franciaország kiesett a sorból, részét az angolok vették át,
és 1798-ban rekordévet zártak százhatvan, elsősorban
liverpooli rabszolga-kereskedő hajó forgalmával. Minden
számítás szerint ez volt a brit gazdaság legjövedelmezőbb
ágazata. Angliában 18 000 ember foglalkozott olyan tárgyak
készítésével, amelyekért Afrikában rabszolgákat lehetett
vásárolni; az 1790-es években ez az iparág egymagában a
brit export 4,4 százalékát tette ki. Az anglikán papság
hallgatólagos megegyezéssel fogadta el a rabszolga
kereskedelmet, de védelmükbe vették egyes
misszionáriusok is. A Society for the Propagation of the
Gospel in New England egyik alapítója, Thomas Thompson,
aki New Jerseyben négerek között végezte a munkáját és
négy évet Guineában töltött, „hogy tegyen egy próbát a
bennszülöttekkel”, The African Trade for Negro Slaves shown
to be Consistent with the Principles of Humanity and the
Laws of Revealed Religion („Annak megmutatása, hogy az
afrikai rabszolga-kereskedelem összeegyeztethető a
humanizmus elveivel és a kinyilatkoztatott vallás



törvényeivel”) című írásában olyan kijelentéseket tett, mint
a déli államok keresztény lakossága az 1840-es és 1850-es
években. Ami azt illeti, Barbadoson maga a társaság is
rabszolgákat dolgoztatott.
A keresztény szekták közül elsőként a kvékerek tették
magukévá azt a gondolatot, hogy a rabszolgaság
intézménye minden körülmények között és lényegénél
fogva erkölcstelen. 1780-ban elérték, hogy Pennsylvania
állam törvénnyel tiltsa meg a rabszolgatartást. Angliában
hasonló tilalom már 1772-ben életbe lépett, amikor Lord
Mansfield nemcsak erkölcsi, hanem polgárjogi alapon is
fellépett az intézmény ellen. Ezt követően egész Angliában
megváltozott a rabszolgasággal kapcsolatos közvélekedés,
mert minden keresztény csoportnak nyíltan állást kellett
foglalnia. A mozgalom egybeesett a felsőbb osztályok
protestáns vallásosságának első felbuzdulásával, amelynek
élére Wilberforce állt, és elsődleges céljaként a
rabszolgakereskedelem megszüntetését jelölte meg. A
„mocskos iparág” a véletlen egyidejűség nélkül bizonyosan
jóval tovább tartotta volna magát. Anglia 1807-ben
törvénytelennek, 1824-től pedig a kalózkodással azonos
súlyú, halállal büntethető bűncselekménynek nyilvánította a
rabszolga-kereskedelmet, kilenc évvel később pedig
megtiltották a rabszolgatartást minden angol fennhatóság
alatt álló területen. A rabszolgaság elleni, elkötelezett
küzdelem a magyarázata annak, hogy az angol társadalom
felsőbb osztályai oly késlekedve tették magukévá a hittérítő
célokat. A kettő persze szorosan összefüggött, s Afrikában
legkivált. Amíg folyt a rabszolga-kereskedelem, a
misszionáriusoknak igen nehéz lett volna eljutniuk a földrész
belső területeire. Amikor azonban betiltották, s a brit flotta,
a konzulok s más tisztviselők és szervezetek is utasítást
kaptak a törvény betartatására, a hittérítők maguk mögött



érezhették egy mindenütt jelen lévő világi hatalom segítő
erejét. Ekkor első ízben történt, hogy a brit birodalom – ha
közvetve is – ténylegesen támogatta a missziós
célkitűzéseket.
E jelentős változás egybeesett a missziós társaságok
kialakulásával, amely nemcsak a felsőbb osztályok köreiben
terjedő mozgalom, hanem az egész protestáns
társadalomban zajló folyamat volt. 1799-ben alakult meg az
Anglican Church Missionary Society, 1804-ben (az anglikán
egyház és a szabadegyházak részvételével) a British and
Foreign Bible Society, 1810-ben (elsősorban
kongregacionalistákkal) az American Board of
Commissioners for Foreign Missions, 1814-ben az American
Baptist Missionary Board, 1824-ben a Berlin Gesellschaft,
1815-ben a Basel Mission, továbbá különböző dán (1821),
francia (1822), svéd (1835) és norvég (1842) missziós
társaságok. Ezek a csoportosulások jelentették az
evangelizáció első hullámát, s ezt követte az 1850-es
években az Atlanti-óceán túlsó partjáról érkező, jóval
nagyobb és látványosabb második. Az Egyesült Államok
elsősorban a Távol-Keleten – lassan átvette a vezető
szerepet. Most először jelentek meg a hittérítő asszonyok,
számuk fokozatosan elérte, majd meghaladta a férfiakét, s
ekkor kezdtek a missziók közoktatási és népegészségügyi
feladatokat is ellátni. Az új szerepnek volt köszönhető, hogy
a hátországok egyre inkább úgy érezték: a fehér ember
egyfajta gyámkodást gyakorol a gyarmatok fölött.
A nagyarányú missziós tevékenység elkerülhetetlenül
kapcsolatba került a gyarmatosítással és a
kereskedelemmel, az ázsiaiak és az afrikaiak szemében
pedig egyértelműen ezek eszköze volt. Az indiai értelmiség
például a század előrehaladtával egyre inkább úgy
tekintette a kereszténységet, mint a Nyugat politikai és



kereskedelmi terjeszkedésének mellékjelenségét. A
nyugatiak másként szemlélték a dolgokat. Observations on
the State of Society among the Asiatic Subjects in Great
Britain című munkájában (1797) Grant megjegyzi:
Azok a távoli vidékek... nemcsak azért adattak birtokunkba, hogy belőlük
évente hasznot húzzunk, hanem azért is, hogy lakóik között... terjesszük az
igazság fényét és jótékony hatásait, egy jól szabályozott társadalom áldásait s
egy tevékeny gazdaság kényelmét és adományait... E munka minden
előrelépésével ugyanakkor szolgáljuk az eredeti elképzeléseket is, amelyekkel
egykor felkerestük Indiát, s amelyek országunknak is oly fontosak
kereskedelmünk kiterjesztését.
A dolgot Holman Bentley jóval nyersebben fogalmazta
meg: „így hát Afrika feltárulásával Manchester is
nekibátorodhat, hisz ott nemcsak hogy ezerszeresen többen
vannak, akik viselhetik az ott készült ruhákat, de
ezerszeresen többen azok is, akiket azokban lehet
eltemetni.” A nyugatiak véleménye ebben a tekintetben
sem volt egyöntetű, de még csak egészen magabiztos sem.
A brit birodalom például hivatalosan nem volt térítő
intézmény. A Kelet-indiai Társaság helyett a közvetlen brit
fennhatóságot bejelentő nyilatkozat kezdő sorai: „Minthogy
szilárdan a keresztény vallásra támaszkodunk, és hálával
fogadjuk annak vigasztalását és áldásait, kijelentjük, hogy
jogunkban és szándékunkban áll hitünket és
meggyőződésünket alattvalóinkra kényszeríteni...” Ezt a
bevezetőt csak hosszú vita után fogadták el. Az indiai
iskoláknak 1854-ben állami támogatást adtak, amiből
leginkább a missziós alapítványok húztak hasznot; a
gesztust Sir Charles Wood, Halifax első vikomtja ezzel a
meglehetősen kétes értékű érvvel támogatta: „...mert
birodalmunkat erősíti. Ám... ha az eredmény a birodalom
elvesztése lenne is, azt hiszem, országunk sokkal előkelőbb
és büszkébb helyet foglal el a világtörténelemben, ha



segítségünk által Indiában egy civilizált és keresztény állam
születik, mint akkor, ha sikerrel uralkodunk tovább egy
tudatlanságában megalázott és a babonákban lealacsonyult
népség fölött.”
A történésznek rendkívül nehéz dolga van, ha
megpróbál belehelyezkedni a 19. századi ember
gondolkodásába, hogy pontosan felmérhesse, mennyire volt
jelentős oly sok másféle behatás között a kereszténység
impulzusa. Vajon David Livingstone például keresztény
hittérítő vagy imperialista volt elsősorban – vagy épp
egoista? Mindhárom változat elképzelhető. (Apósa, Robert
Moffat szintén különös figura volt; 1857-ben ő fejezte be a
Biblia tswanai nyelvre való fordításának hatalmas munkáját,
de az afrikai háttér a jelek szerint a legkevésbé sem
érdekelte, mindvégig azt hitte például – tévesen –, hogy a
becsuánaföldieknek nincs is Istent jelölő szavuk.)
Livingstone eredeti indítékai szinte teljességgel spirituális
jellegűek voltak: „Vajon Krisztus szeretete nem képes-e
elvinni a misszionáriust oda, ahova a rabszolga
kereskedelem eljuttatja a kereskedőt?” Élete áldozatként is
értelmezhető, s egészen hitelesen. Amikor azonban
világhírre tett szert, otthagyta a London Missionary Societyt
egy kelet-afrikai konzulságért; vállalkozását a kormány
ötezer fonttal támogatta. 1867-ben a következőket mondta
a cambridge-i egyetemen: „Bátorkodom felhívni a
figyelmüket Afrikára. Tudom, hogy néhány évig el leszek
zárva a világtól abban az országban, amelynek kapuja ma
már nyitva áll. Ne csukják be többé! Visszamegyek Afrikába,
hogy széles utat nyissak a kereskedelem és a kereszténység
előtt. Folytassák a munkát, amelyet megkezdtem! Önökre
hagyom!” A beszéd a hallgatóság lelkes kiáltozásába fúlt.
Egy évvel később Livingstone a következőket írta Sedgwick
professzornak:



Ami céljaimat illeti, hogy teljesen tisztában legyen velük, állíthatom: sokkal
összetettebbek, mint amennyit belőlük megmutatok. Nem pusztán csak
felderítésről van szó, mert azzal a szándékkal kelek útra, hogy mind az
afrikaiaknak, mind saját hazámnak hasznára legyek. Magammal viszek egy
bányaműveléstanhoz jól értő geológust, hogy feltérképezze az ország
ásványkincseit, egy gazdasági növényszakértőt, hogy felmérje a
növénytermesztés körülményeit, egy festőt, hogy ábrázolja a tájat, egy
tengerésztisztet, hogy tanulmányozza a folyami hajózás lehetőségeit, és egy
lelki tanácsadót, hogy létrehozzon egy keresztény alapítványt – mindenesetre.
Mindennek látszólag az a célja, hogy fellendítse az afrikai kereskedelmet és
előmozdítsa a civilizáció fejlődését, de amit senkinek sem mondhatok el, kivéve
az olyanoknak, mint Ön, akiben megbízom: azt remélem, hogy angol gyarmatot
hozhatok létre Közép-Afrika egészséges klímájú fennsíkjain!...
A misszionáriusok egyes esetekben nyílt
ellenségességgel fordultak a gyarmatosítás (és a
kereskedelem) felé. Új-Zéland, ahová csak 1814-ben tették
be a lábukat, olyan csatatér volt, ahol az egyház és a
gyarmatosító érdekek mérték össze erejüket; előbbi egy
önálló és független maori-keresztény államot kívánt
megteremteni – olyasfélét, mint Japánban a jezsuiták –,
utóbbi pedig az európai gyarmatosok számára találta
minden tekintetben ideálisnak a területet. Darwin, aki 1835
ben járt itt, melegen méltatta a misszionáriusok munkáját:
„...mindez igen meglepő, ha meggondoljuk, hogy öt évvel
ezelőtt még semmi se volt itt, csak páfrány és páfrány. A
hittérítőknek mintha csak varázspálcájuk lett volna.” Öt
évvel később a brit fennhatóság kikiáltása jelezte a
gyarmatosok győzelmét és egyben a maori háborúk
kezdetét. A missziós célok meghiúsulása és a maorikkal való
konfliktus azonban a jelek szerint nem mocskolta be az
eszmét, 1854-re a maorik kilencvenkilenc százaléka
keresztény lett. Ezzel szemben a Távol-Keleten a hittérítők
kétségkívül támogatták a gondolatot, hogy a nyugati
hatalmak erő alkalmazásával is segítsenek kiaknázni a



lehetőségeket. Hongkong 1839–42-ben, az első
ópiumháború után brit fennhatóság alá került, és öt kikötőt
a nagyhatalmak vettek birtokukba. A misszionáriusok
meggyőződése szerint: a dicstelen háborút valamiképpen az
isteni gondviselés rendezte úgy, hogy Kínába szabadon
behatolhasson az Evangélium. A missziós társaságok mind a
hat helyre elküldték embereiket. A Japánnak küldött 1853
as, Perry-féle ultimátum után öt évvel megérkezett a japán
kereszténység 17. századi szétzúzása óta első keresztény
misszió. A kereszténység még ugyanebben az évben, a
második kínai háború befejeztével további engedményekhez
jutott, a hittérítők immár bátorsággal kereshették fel az
ország mélyében fekvő vidékeket is. A misszionáriusok
mozgási és cselekvési szabadsága mind Japánban, mind
pedig Kínában a nyugati katonai fölénynek és annak volt a
következménye, hogy a Nyugat bármikor kész és képes volt
e haderő alkalmazására is.
A folyamat Afrikában még egy lépéssel messzebbre
jutott, amikor a brit kormányzat (s hamarosan mások is)
közvetlenül is részt vállalt a missziós munkában. Ez
bizonyos értelemben elkerülhetetlen volt, hisz a
kormánynak a rabszolga-kereskedelem elleni küzdelemben
szüksége volt a misszionáriusok segítségére, s ezt az
elvárást az egyházak siettek is teljesíteni. A felsőbb
osztálybeli protestánsok a rabszolgaság-ellenességtől
gyorsan elmozdultak a missziós tevékenység támogatása
felé. Thomas Fowell Buxton, aki Wilberforce-t követte a
rabszolgatartás és -kereskedelem elleni hadjárat élén,
kijelentette: „Afrikát a Bibliának és az ekének kell
megújítania.” Charles Simeon tiszteletes, a püspökségek és
egyházközségek protestáns átvételének kulcsfigurája
szintén foglalkozni kezdett a gyarmatokra való
kinevezésekkel, és missziós feladatokkal a saját védenceit



bízta meg; „minden országok hercegeit” – ahogy ő maga
fogalmazott. Az Anglican Church Missionary Societyben a
protestánsok voltak túlsúlyban, és 1840-ben új afrikai térítő
hadjáratot indítottak egy, az Exeter Hallban tartott,
fellelkesült gyűlésükön, amelyen jelen volt Albert herceg, Sir
Robert Peel, Gladstone, Lord Shaftesbury, a francia
nagykövet, Daniel O’Connell, az ír nacionalisták vezetője és
sokan mások – köztük az ifjú David Livingstone is.
Wilberforce főesperes, William Wilberforce érces hangú fia
azt mondta a tiszteletre méltó egybegyűlteknek:
bizonyosodjanak meg felőle, hogy „az áruval rakott hajók az
örök élet kegyelmét is magukkal vigyék, és hogy a világnak
egyetlen részéből sem szabad csupáncsak kapni anélkül,
hogy a sokkalta értékesebb kinccsel, a mi Urunk, Krisztus
áldott tömjénjével ne fizetnénk Nyugat aranyáért és a Kelet
fűszereiért.”
A kormány Fowell Buxton rábeszélésére teljesítette ezt a
kötelezettséget, és 80 000 fontot bocsátott egy expedíció
rendelkezésére, hogy derítsék fel és tegyék a kereskedelem
számára hozzáférhetővé a nyugat-afrikai Niger területét.
1841-ben három hajó – az Albert, a Wilberforce és a Soudan
– indult útnak, ám az útközben kitört malária az expedíció
145 európai tagja közül 130-at levert a lábáról, s negyvenen
el is pusztultak. Ezután két újabb nekirugaszkodás történt az
Admiralitás támogatásával, s a brit katonai jelenlét
védelmében végül is megvetette lábát a kereszténység, ami
elkerülhetetlenül a terület gyarmatosításához vezetett.
Egyes afrikai uralkodók, például II. Eyo Honesty, az Old
Calabar-i Greek Town királya, is szívesen fogadták a
kereszténységet, mert azt remélték, hogy szilárdítani fogja
hatalmukat. A misszionáriusok azonban előbb-utóbb szinte
mindig erőszakos megmozdulásokat szítottak, amelyek
aztán az európaiak fegyveres beavatkozásához,



alkotmányos válsághoz, végül pedig az adott ország
annektálásához vezettek. A folyamat nem mindig volt
szándékos és eltervezett, de az események figyelemre
méltó hasonlósággal zajlottak egész Afrika partvidékein.
Meglehet, a hittérítők szerették volna elhatárolni magukat
Európa gyarmatosító törekvéseitől, ám a gyakorlatban a
legtöbbjük – legalábbis Afrikában – kényelmesebbnek (és
biztonságosabbnak) találta, ha a fehérek védelme alatt
tevékenykedik.
Calabarban a missziók hamarosan ellenséges
érzelmekkel fordultak Old Town és Duke Town felé. A két
várost „Afrika Szodomájának és Gomorrájának” nevezték, és
azt állították, hogy lakóik olyan gyalázatos és undorító
szokásoknak hódolnak, mint például a gyermekgyilkosság.
Gyorsan létrehozták a Society for the Abolition of Inhuman
and Superstitious Customs and for Promoting Civilization (Az
Embertelen Szokások és Babonák Megszüntetéséért és a
Civilizáció Előmozdításáért Küzdő Társaság) elnevezésű
szervezetet, alapítónak a brit konzult kérték fel. Az Old
Townban állomásozó misszionárius, Samuel Edgerley
tiszteletes nem csinált titkot abbéli szándékából, hogy
megváltoztassa az általa „elaljasult, pogány népségnek”
nevezett lakosság életét és szokásait. 1849-ben megverte a
vallási nagydobot, és 1854-ben egy állítólagos
tömegmészárlásra hivatkozva, amelynek során Willie Tom,
Old Town trónjafosztott királya ötven rabszolgát ölt volna
meg, szétzúzta a helyi szentély bálványait, összetörte a
szent tojást, sok mindent pedig egyszerűen magával vitt,
mint valamiféle szuveníreket. Az ezt követően kitört
zűrzavarban az európai kereskedők által támogatott
misszionáriusok meggyőzték a konzult: „a civilizáció ügyét
szolgálja”, ha elrendeli, hogy őfelsége hajója, az Antelope
ágyúzza Old Townt. A konzul szolgálni óhajtotta a civilizáció



ügyét. Egy hittérítő, C. A. Gollmer tiszteletes megjegyezte:
„Úgy tekintem az eseményt, mint Isten közbelépését Afrika
javáért.” Két évvel később Gollmer ismét a tengerészet
beavatkozását kérte, ezúttal az ijebu törzs tagjai ellen. A
partvidékeken és a nagyobb folyók mentén ismételten
bevetették az angol flotta hajóit, például a Scourge-t, hogy a
bennszülött törzsek főnökei rémületükben teljesítsék a
misszionáriusok követeléseit, és ne akadályozzák őket
munkájukban. Hamarosan a keresztény hittérítők érdekeit
kezdték tükrözni a helyi törvények is. Greek Town városa
például a vasárnapra vonatkozó törvényeket alkotott:
„Mostantól fogva az Istennek szentelt napon ne tartassák
vásár és piac Greek Town területén; ne áruljanak se hazai,
se más országból származó szeszes italokat se a házakban,
se a teraszokon; senki ne játszadozzék, s ne űzzön
szerencsejátékot sem; hallgassanak a fegyverek, és ne
tartassék semmiféle paláver, sem felvonulás.” Innen már
csak egy apró lépés volt a királyok végleges trónfosztása, és
az, hogy a végrehajtó hatalmat teljességgel átvegyék a
fehér tisztviselők.
Másfelől azonban: a közép- és kelet-afrikai tapasztalatok
szerint európai uralom nélkül az események kétféleképpen
alakulhattak. A misszionáriusok szinte mindig találtak a
keresztény tanítást követelő igényt. Számos afrikai keresett
valamilyen új, kevésbé primitív vallást, és egyben
menedéket a zsarnoki törzsfők körül kiépült s nemegyszer
elborzasztóan kegyetlen kultuszok elől. A hittérítők még a
fehérek által közvetlenül nem ellenőrzött területeken is
viszonylag könnyen hoztak létre keresztény falvakat (így az
evangelizáció egyben erős politikai – és gazdasági
következményekkel is járt), s ezzel de facto igen hamar
főnökökké váltak maguk is. Dan Crawfordnak a missziók
problémáit elemző, gondolatébresztő írásában (Thinking



Black, 1912) olvashatjuk: „A sűrű bozót önként vállalt
magányában sok kis protestáns hittérítő kényszerül arra,
hogy egy személyben próféta, király és pap is legyen.”
Crawford új, törzsi-keresztény várost alapított, s az afrikaiak
úgy nevezték: konga vantu – „a népek egybegyűjtője”. A
másik lehetőség ennél sokkal rosszabb volt: az is
megeshetett, hogy a misszionárius eszközévé vált egy-egy
karizmatikus helyi uralkodónak, akit nemhogy irányítani, de
még befolyásolni sem tudott. A katangai bennszülött
uralkodóról egy brit alkonzul 1890-ben a következőket
jelentette: „A misszionáriusok nagy királyként tisztelik
Msidit; semmit nem tesznek anélkül, hogy előbb a
beleegyezését ne kérnék, és úgy lesik a kívánságait, mintha
bizony a rabszolgái volnának... Még engem se mertek
felkeresni, amikor néhány napra odalátogattam, mert Msidi
azt mondta nekik, hogy ne tegyék. Úgy élnek, mint a
bennszülöttek, kását esznek, és néha romlott, bűzös húst.”
Msidit később belga szolgálatban álló brit zsoldosok lőtték
agyon. Crawford így panaszkodott: „Az a kártékony és
bugyuta szóbeszéd járja, hogy Msidi halála óta mi vagyunk
az ország főnökei.” A szóbeszéd kártékony volt, de
semmiképpen sem bugyuta, hiszen az afrikaiak a legtöbb
esetben összefüggést láttak királyságaik bukása és a
misszionáriusok érkezése között.
Ez az elképzelés feltehetően kiváltképp helytálló volt,
amikor a királyok megpróbálták megőrizni
függetlenségüket, és ennek érdekében egymás ellen
játszották ki a különböző vallásokat. Ez a 19. század során
egyre inkább alkalmazható taktikává vált, s a katolikusok
ismét belevetették magukat az evangelizációs munkába. A
katolikus missziók 1815-re gyakorlatilag eltűntek; az egész
földön mindössze 270 tényleges hittérítőjük tevékenykedett.
A fellendülés nem annyira a jezsuita rend 1814-es



feltámadásának, mint inkább a francia népi
ultramontanizmusnak és a megerősödő pápasággal való
szoros szövetségének volt köszönhető. Új missziós rendek
alakultak: a Szeplőtelen Szűz Mária Oblátusai 1816-ban, a
Mária Társaság 1817-ben, a szaléziek 1859-ben, a Scheut
Atyák 1862-ben s a Fehér Atyák 1868-ban. A francia
diplomácia minden nagyhatalomnál lelkesebben támogatta
a térítőtevékenységet; a francia misszionáriusok például
Kínában különleges diplomáciai útlevelet kaptak, s a
hatalmas francia birodalom 1820-ban kezdődött növekedése
mind nagyobb teret biztosított a munkának is. Franciaország
nem habozott erő alkalmazásával is támogatni a
misszionáriusokat. Az ellenük irányuló támadásra válaszul
indította el III. Napóleon az 1862-es indokínai hadjáratot, s
1885-re ez vezetett végül az egész ország elfoglalásához is.
Észak- és Közép-Afrikában a misszionáriusok, akik közül
korábban sokan szolgáltak a francia hadseregben, szorosan
együttműködtek a – szinte kivétel nélkül bien pensant
katolikus – katonai parancsnokokkal.
Mindezen felül a francia kolonializmus lelkes szellemi
vezetőre, a Vatikán pedig nagyszerű nemzetközi
propagandistára lelt Charles Lavigerie személyében, aki
harmincnyolc éves korában Nancy püspöke, később pedig
Algír bíboros érseke lett. A lánglelkű francia hazafi Bayonne
ban született, abban az országrészben, ahol ádáz küzdelmet
vívott a baszk nacionalizmus és a gall szellemiség. Lavigerie
mindenekelőtt francia, másodsorban pedig ultramontán volt,
de Franciaországot sokkal inkább a kultúrával, mintsem a
koronával azonosította, és célul tűzte ki, hogy a köztársasági
intézményekkel összebékítse a pápaságot és a francia
hierarchiát. McMahon őt választotta az algíri feladatra, a
pápa pedig megduplázta erejét és lehetőségeit azzal, hogy
a Szahara-övezet apostoli delegátusának nevezte ki. Playfair



ezredes, az algíri brit konzul egy alkalommal kijelentette:
„megint van Szent Ágostonunk...” A megjegyzés igen jó
szemre vall: Lavigerie egy konstantinápolyi pátriárka
szerepében látta magát, aki egy új afrikai birodalom egyházi
szerkezetének láncfonalait veti fel. Karthágóban, egy ókori
vár helyén Ágoston hippói bazilikájánál is nagyobb
katedrálist építtetett, benne pedig egy pompás kidolgozású
síremléket állíttatott fel – a saját majdani nyughelyét.
Keményen ragaszkodott a választottnép-elmélethez: „Isten
azt a feladatot szánta Franciaországnak, hogy egy nagy
keresztény nemzet bölcsőjévé változtassa Algériát...
országunk ránk figyel... az egész egyház ránk függeszti
tekintetét.” Algériát „egy kétszázmilliós, barbár kontinens
kitárt kapujának” tekintette. A Fehér Atyák rendjéből egy
jezsuita típusú papi elitet hozott létre, amelynek tagjait
különleges, egész életre szóló eskü kötelezte a hittérítő
munkára. Támogatásuk érdekében Lavigerie a katolikus
egyház főpapjai közül elsőként szállt szembe igen
határozottan a rabszolga-kereskedelemmel, és bevonta a
csatába Franciaországot, valamint más katolikus hatalmakat
is. A gyarmatok kérdéseivel foglalkozó, 1884-es berlini
konferencián a protestánsok végül is elnyerték a katolikusok
támogatását, és minden képviselt hatalom vállalta a
rabszolgatartás és -kereskedelem felszámolásának
feladatát. Egyhangúlag elfogadták a gyarmatokon élők
teljes vallásszabadságának eszméjét, és egyetértettek a
keresztény missziók különleges védelmének
szükségességében is. Öt évvel később a rabszolga
kereskedelem megszüntetésének kérdésében rendezett
brüsszeli konferencián Lavigerie elérte egy végleges és
egyértelmű nemzetközi egyezmény megfogalmazását és
elfogadását.



Kétségtelen, hogy Lavigerie kezdeti célja az arab népek
kereszténnyé tétele volt, s hogy ezáltal begyógyulhassanak
az 1300 évvel korábbi monofizita egyházszakadás tátongó
sebei. A Fehér Atyákat elküldte a sivatagba (sokukat meg is
ölték a tuaregek), s egy ideig saját „Keresztény Milíciát” is
fenntartott, hogy védelmezhesse őket. Ám végül – akárcsak
őelőtte Raymond Lull és voltaképpen mindenki más is
belátta, hogy az iszlámmal szemben nincs esély valódi
térnyerésre. A franciák meghódíthattak és annektálhattak
arab területeket, vagy létrehozhatták protektorátusaikat, és
számos keresztény telepest küldhették Algériába, de a
muszlimokat nem tudták megtéríteni. Ez a kudarc vezette
őket (és később a belgákat) arra, hogy a Szaharától délre,
fekete Afrikába is benyomuljanak, és ott térítgessenek
könnyedén a pogányok között. Ezen a téren mindenesetre
sokkal sikeresebbek voltak a protestánsoknál. Lavigerie ezt
tanácsolta nekik: „Legyetek mindene mindenkinek.” Az
Atyákhoz így szólt: „Szeressétek ezeket a szegény
pogányokat. Legyetek hozzájuk kedvesek. Először a
szeretetüket kapjátok majd meg, aztán a bizalmukat, végül
pedig a lelküket is.” A katolikus misszióknak számos előnyük
volt a protestánsokkal szemben. A nőtlen hittérítőket sokkal
olcsóbban lehetett a helyszínre küldeni, s ott biztosítani
munkájuk feltételeit; a költség egy hasonló feladatot ellátó
protestánsra eső összegnek mindössze tizenötöd- vagy
huszadrésze volt. (Egy katolikus misszionárius még 1930
ban is mindössze évi harmincöt fontba került, míg az
Anglican Church Missionary Society egy családos hittérítő
évi munkájáért 650 fontot fizetett, egy-egy fekete bőrű
afrikai papnak pedig 10–25-öt.) Képzettebbek voltak
ezenfelül, mint többnyire az alsó középosztályból származó
protestáns társaik. Sokkal közelebb kerülhettek a
bennszülöttek mindennapi életéhez és szokásaihoz, kevésbé



ragaszkodtak az európai életforma társadalmi és kulturális
zsinórmértékéhez, és jóval rugalmasabb volt általános világ
és életszemléletük is.
Felületesen azt lehet tehát mondani, hogy a
katolicizmus vonzóbb volt az afrikaiak szemében, mint a
protestantizmus legtöbb változata. A protestánsok gyakran
támadták a bálványokat és egyéb ábrázolásokat. Holman
Bentley feljegyezte: „Vacsorám alá... egy négy láb magas
fabálványból raktak tüzet; a bálványt mindenki szeme
láttára vágták darabokra anélkül, hogy az egyház új tagjai
egy pisszenéssel is jelét adták volna nemtetszésüknek.”
Boltjaikban, ahol a bennszülöttek gyakorlatilag mindent
megvásárolhattak, gyakran még fegyvereket is, soha nem
árultak babákat. A katolikusok a maguk számtalan szobrával
és a szentek egyéb ábrázolásaival könnyebben járható hidat
kínáltak a kereszténységnek, mint a túlnyomórészt a
református szemlélethez közel álló anglikánok vagy a
nonkonformisták. A katolikusok ráadásul nem voltak
megosztottak, mert a királyi hatalom ellenőrzésének
megszűnése és a megújult pápaság fegyelme gyakorlatilag
lehetetlenné tette a szerzetesrendek közti hajdani
torzsalkodást. Akárcsak a 16. és 17. században, a
katolikusok elszántan alkalmazták a keresztény falvak
létrehozásának taktikáját, és továbbra is igyekeztek
kiemelni a frissen megtérteket abból a környezetből, ahol ki
lettek volna téve „a törzsi élet kísértéseinek”. Hatalmas
árvagyermek-települések tucatjait hozták létre, valamint a
ferme-chapelle-nek nevezett létesítményeket, az eredeti
falvakból kirajzott csoportok földművelő kolóniáit. Egyedül a
bennszülött papok képzése tekintetében nem tudták
felvenni a versenyt a protestánsokkal: ha a protestánsok
lassan haladtak e téren, a katolikusok kifejezetten
visszaléptek, s magatartásuk e tekintetben a 19. század



legnagyobb részében kevésbé volt felvilágosult, mint
amilyet a 16. századi Japánban tanúsítottak.
Természetesen egyik fél sem a versengés, a vetélkedés
fogalmaiban gondolkodott. Lavigerie azzal a paranccsal
indította el a Fehér Atyákat azokra a területekre, ahol a
protestánsok által már megvetették a lábukat, hogy
legfeljebb nyolc-tíz mérföldnyire közelítsék meg telepeiket.
Utasításait azonban szinte soha nem tartották be, és lehet,
hogy ezt eleve tudta maga Lavigerie is. Amikor a Church
Missionary Society tagja, R. N. Cust minden kérése és
tiltakozása ellenére elhatározta, hogy behatol Kelet
Afrikába, jól tudta, hogy a konfliktus szinte egészen
bizonyosan bekövetkezik. Azzal is tisztában volt, hogy a
Nílus felső folyásánál és az attól délre eső területeken
ütköztek a francia és a brit politikai érdekek. Ugandában,
ahol végül is bekövetkezett a robbanás, voltaképpen három
tényező volt jelen, minthogy elsőként – 1844 óta – a
muszlimok próbálták a lakosságot megtéríteni. A felderítők,
Speke és Grant 1862-ben érkeztek a helyszínre, és mély
benyomást tettek a bagandai Mutesa királyra: „Még soha
nem hallottam fehér embert hazudni... amióta csak itt
vannak Ugandában, mindig is jóságosak voltak.” H. M.
Stanleyt Mutesa király biztatta, hogy hívjon hittérítőket, s ő
a Daily Telegraphnak írt levelében meg is tette ezt. Az első
1877-ben érkezett meg, s öt éven belül követte egy egész
katolikus misszió. A bagandai társadalom bizonyos
értelemben fejlett és rendezett volt, a király azonban
kiszámíthatatlan és kegyetlen. Csaknem naponta
végeztetett ki embereket, és a misszionáriusok feljegyzései
szerint neki volt a valaha is látott legnépesebb háreme.
Minthogy a Keleten jelen lévő katonai és tengerészeti
egységek, a Livingstone kereskedelmi szervezetéből
kifejlődött Brit Kelet-Afrika Társaság tevékenysége és a



tervezett vasútvonal révén a britek voltak a legnagyobb
mértékben érdekeltek a területen, a protestánsok úgy
érezték, hogy az ő kötelességük a király romlott és
erkölcstelen élete elleni tiltakozás. A király ennek
következtében tartani kezdett tőlük, és a katolikusokkal
(olykor pedig a muszlimokkal) fűzte szorosabbra a
kapcsolatait. A két keresztény csoport ezután pártokat
alakított, és fel is fegyverezték magukat.
A robbanás Mutesa utóda, Mwanga alatt következett be.
1885-ben lándzsával öletett meg egy anglikán püspököt,
James Hanningtont, s amikor kereszténnyé lett
fiúgyermekek nem voltak hajlandók átengedni magukat
szodomita játszadozásainak – amelyeket a misszionáriusok
szerint az araboktól tanult –, harminckettőt megöletett
közülük, hármat rostélyon süttetett meg elevenen. A
partvidékről Lugard kapitány egy angol szolgálatban álló
bennszülött különítmény élén útnak indult Uganda felé, és
1892-ben, az úgynevezett mengói ütközetben legyőzte a
király híveit és katolikus szövetségeseit. A csatát – talán
stílszerűen – egy vasárnapon vívták meg, s kimenetelét
Lugard kapitány új fegyvere, a Maxim-géppuska döntötte el.
A kapitány nem kárhoztatta a misszionáriusokat, de az
afrikaiakat (talán még jogosan is) igen: „Magam úgy vélem,
hogy a bagandaiak a leghazugabbak minden nép közül,
amelyekkel valaha is találkoztam, vagy amelyekről
hallottam, és úgy tűnik, mintegy dicsőség dolga volt, hogy
mindkét fél igyekezzen túlhazudni a másikat – különösen a
misszionáriusok előtt.” Az alsóházban Sir Charles Dilke
kijelentette, hogy Hiram Maxim úr volt az egyetlen személy,
akinek a britek kelet-afrikai jelenlétéből haszna származott,
William Lawson pedig úgy fogalmazott, hogy Uganda „Afrika
Belfastja” lett. Két évvel később Nagy-Britannia az anglikán
egyház nyomásának engedve katonai védelem alá vette



Ugandát. A Mengo-ügy világszerte nagy felháborodást
okozott, elsősorban az agnosztikusoknak és a kereszténység
hivatásos ellenségeinek a soraiban. A jelek szerint
ugyanakkor Afrikában egyetlen keresztény szekta hitelének,
tekintélyének sem ártott, éppen ellenkezőleg: katolikusok és
protestánsok egyaránt arról számoltak be, hogy a megtértek
száma érzékelhetően növekedett, a Kampala-székesegyház
kanonoka, a bagandai Apolo Kivebulaya pedig pidgin
nyelvre fordította Márk evangéliumát. Különös és talán
elszomorító tény, hogy a véres erőszak szinte mindig növeli
a keresztény hitre térők számát. Madagaszkáron például
Ranavalona királynő 1835-től több mint negyedszázadon át
kegyetlenül üldöztette a bennszülött keresztényeket.
Legalább kétszázukat legyilkolták, magas szirtekről a
mélybe hajították, elevenen megégették vagy üstökben
főzték meg őket – ám számuk mindezenközben a
négyszeresére növekedett, és lassan elérte a teljes lakosság
kétötödét.
Többé-kevésbé hasonló volt a helyzet az egész világon
mindenütt. A kereszténység a 19. század második felében a
nehézségek ellenére komoly eredményeket ért el. A
figyelmes elemző azonban azt is kénytelen észrevenni, hogy
a legnagyobb erőfeszítések árán sem tudtak behatolni a
világvallások: az iszlám, a konfucianizmus, a sokféle
hinduizmus, a buddhizmus és, ami azt illeti, a zsidóság
otthonát jelentő területekre sem. A kereszténység
térnyerése a primitív és a pogány törzsek, a hegyekben,
mocsarakban és szigeteken élők között azonban jelentős
volt – vagyis mindenütt, ahol a nép kultúrájának szintje
alacsony volt, vagy ahová még nem nyomultak be a
birodalmi vallások. A keresztények azzal dicsekedhettek,
hogy még Indiában, Kínában és Japánban, valamint a
muszlim világ városaiban is virágzó keresztény közösségek



és jól ellátott missziók élnek, és nagy reményekre jogosító
bizalom veszi őket körül.
Való igaz, hogy voltak bírálók, akik készek voltak
lecsapni minden misszionáriusra, aki az evangéliumtól
idegen magatartást tanúsított. A hittérítők hajlamosak
voltak rá, hogy túlságosan hamar a fegyverek erejéhez
folyamodjanak. Labuan első püspöke, Francis McDougal
1860-ban így számolt be egy kalóztámadásról: „Derék
hátultöltős, kétcsövű Torrym bizonyult a leghatékonyabb
fegyvernek, tűzgyorsasága és pontossága miatt.” Egy évvel
korábban Kelet-Afrikában Mackenzie püspök harcolt a
rabszolga-kereskedő Ajawával; a konfliktus során falvakat
égettek fel, s ez szemforgató tiltakozást váltott ki az
anglikán egyház katolicizmushoz közeli ágának felsőbb
köreiből, amelyek egyébként nemigen érdeklődtek a
missziós munka iránt. „Nekem nagyon ijesztő dolognak
tűnik – zsörtölődött Pusey –, hogy a békesség
evangéliumának hírnökei akár csak jelenlétükkel is, de
kapcsolatba kerülnek a vérontással... Az Evangélium
magvait soha nem cselekvéssel ültették el, hanem mindig
tűréssel és türelemmel...” A misszionáriusok azzal vágtak
vissza, hogy ez félremagyarázás, és szükség esetén a
legtöbben igenis szívesen hívják segítségül a fegyvereseket.
Denis Kemp tiszteletes, a wesleyánus aranyparti misszió
tagja Nine Years at the Gold Coast című munkájában
kijelentette: „Hitványnál is hitványabbnak kellene
tekintenem magamat, ha elmulasztanám megvallani
legszilárdabb meggyőződésemet, mely szerint Isten
napjainkban az Ő céljai megvalósításának eszközeként
használja fel a brit hadsereget és haditengerészetet.”
„Védenceik” erényeit illetően szemmel láthatóan jóval
kevesebb illúzió terhelte gondolkodásukat, mint az
otthoniakét. Colin Rae tiszteletes, a dél-afrikai anglikán



misszió tagja a többség nevében jelentette ki: „A
bennszülötteket kemény ellenőrzés alatt, szigorú
fegyelemben kell tartani, s a kulcsszó: munka! munka!
munka!”
És vajon mekkora fegyelem? A katolikus missziókat
szüntelenül vádolták amiatt, hogy kollektív büntetést
alkalmaznak a bennszülöttekkel szemben. Csakhogy ebben
az időben minden (bennszülött és fehér) kormány ugyanezt
a gyakorlatot folytatta, s mint hamarosan kiderült, a
protestáns – főleg a skót – missziók is hasonlóan jártak el.
1880-ban kemény kritika érte a nyasszaföldi skót missziót
az ott rendszeresen használt verembörtönök miatt, s mert
kitudódott, hogy egy ember a büntetésként rámért kétszáz
korbácsütésbe belehalt. Andrew Chirnside a Royal
Geographical Societynek küldött jelentésében írta: „A
korbácsolás mindennapi esemény, három legény egy nap
leforgása alatt száz korbácsütést kapott, és tény, hogy a
korbácsolás után olykor sót is dörzsölnek vérző sebeikbe.”
Kijelentette, hogy tanúja volt, amikor egy embert minden
tárgyalás nélkül kivégeztek. 1883-ban hasonló esetek
fordultak elő Nigériában: egy asszony meghalt, miután
megkorbácsolták, majd erős paprikával bedörzsölték a
sebeit. Az ilyen esetek azonban ritkák voltak, és többnyire
nagy felzúdulást váltottak ki. Nagyobb kárt okozott a
missziós munka enyhe és finom, de kitartó becsmérlése.
Mary Kingsley például, akinek Travels in West Africa című
könyve hatalmas sikert aratott, célzásokat tett rá, hogy a
bennszülötteknek minden valószínűség szerint sokkal jobb
lenne, ha poligámiástul-mindenestül békén hagynák őket, és
maró gúnnyal írt a misszionáriusok igyekezetéről, hogy
aszexuális babáknak öltöztessék az afrikai asszonyokat.
A misszionáriusokat általában igen nagyra becsülték, s a
munkájukról szóló beszámolók szinte minden esetben



kedvezőek voltak. Kultuszukat Livingstone legendája
alapozta meg, s a késő 19. században ők lettek Európa, még
inkább pedig az amerikai társadalom új héroszai. A
hírnévben és köztiszteletben vetélytársaiknak, a hódítóknak
és nagy hatalmú üzletembereknek megvoltak a maguk
ellenfelei, de a misszionáriusok egy elenyésző kisebbség
kivételével éppoly ártalmatlanoknak tűntek, mint amilyen
bátraknak és nemeseknek. Sajátos irodalmi műfajt
teremtettek, és hatalmas példányszámban keltek el a
közismert hittérítők életrajzai. S. W. Partridge, a műfaj
legkiemelkedőbb szerzője nem kevesebb, mint harminchat
kötetet írt, melyek közül többnek megjelentek
gyermekeknek szánt változatai is. A katolikusok szemében a
misszionárius egyfajta új szentfigura lett, s még a
protestánsok is előszeretettel tanulmányozták az új
hagiográfiát. Tematikus gyermekjátékok kerültek
forgalomba; az egyik készletben például harminchat
kártyalap volt, négy kilencrészes sorozat, s mind a négy
egy-egy híres misszionárius életének és hőstetteinek
mozzanatait ábrázolta. A Hittérítő utazás Indiában című
játékban kígyók és létrák szerepeltek, a Misszionáriusok
előőrse „tanulságos társasjáték” volt „gyermekek számára”;
volt kirakós játék és kifestőkönyv, felnőtteknek pedig a
Misszionáriuslottó. A katolikus országokban a szerzetesi
iskolák bonyolult pénzgyűjtő akciókat és játékokat
rendeztek, az iskolás leánykák bélyegeket vásárolhattak, és
jelképesen örökbe fogadhattak afrikai árva gyerekeket. A
missziós várakozások csúcspontja egybeesett az európai
terjeszkedés tetőzésével, és általánossá vált a
meggyőződés, hogy a nyugati életforma expanziójával
párhuzamosan az egész világot keresztény hitre is lehet
téríteni, vagyis: politikai, gazdasági és bizonyos fokig
kulturális értelemben is létrejöhet egy egységes rendszer,



amelyet teljes egészében a kereszténységgel tekintettek
azonosnak.
A világuralomnak ez a boldog és optimista lelkiállapota
segít megérteni a korra jellemző triumfalisztikus hangulatot.
Fontos felismernünk, hogy ennek a triumfalizmusnak két
fajtája volt. Mint láttuk, elevenen élt a megújult pápaság
populista diadalérzete; alapjául a misszionáriusok komoly
eredményei szolgáltak, amelyek azt a látszatot keltették,
hogy ha sokára is, de eljő az idő, amikor Róma ismét az
egész földkerekségre kiterjedő kereszténység központja
lesz, s ezt a napot hozza közelebb és közelebb minden
afrikai és ázsiai keresztelő. Ezekben az évtizedekben
ugyanakkor létezett egyfajta protestáns triumfalizmus is,
amely szoros kapcsolatban állt a protestáns államok
növekvő ipari hatalmával, gazdasági-politikai birodalmaik
kialakulásával, és azzal az általános meggyőződéssel, hogy
a protestáns erkölcstan és teológia szervesen és közvetlenül
segíti elő világi fejlődésüket és eredményeiket.
A kereszténység két formája küzdött tehát egymás ellen
békésen, de kitartóan a vallási világuralomért, amelynek
eljövetele mindkettejük szerint csak idő kérdése volt. Ez a
meggyőződés sehol nem volt olyan erős, mint az Egyesült
Államokban. A keresztény szellemű amerikai köztársaság
hatalmas sikert aratott, mégpedig azért, mert alapvetően és
lényegében volt protestáns, a kudarc a morális
értéktelenség csalhatatlan ismertetőjele volt. Az 1870-es
években Henry Ward Beecher gyakran mondogatta New
York-i gyülekezetének: „Ha szemügyre vesszük a várost, a
falvakat és a vidéket, azt látjuk, hogy egyvalami bizonyosan
állítható: hogy ebben az országban senki emberfia nem
szenved szegénységet, hacsak nem a saját hibájából, sőt
bűnéből... Mert mindenből van elegendő, háromszorosan is,
és ha valakinek nem jut elég, annak oka csakis előrelátó



gondoskodásának, szorgalmasságának, mértékletességének
és bölcs takarékosságának fogyatékosságára vagy hiányára
vall. Ez az igazság.” A másik, ezzel összefüggő nagy igazság
pedig az volt, hogy Isten maga is közvetlen módon segíti a
sikert borjadzó erényekben bővelkedő országokat. A
protestáns triumfalizmus hajtóereje az amerikai szellem
triumfalizmusa volt. George Bancroft History of the United
States című könyvét (1876-os kiadás) e szavakkal kezdi:
„Jelen munka célja, hogy elmagyarázza... azokat a
lépéseket, amelyek során a gondos előrelátás létrehívta
azokat az intézményeket, amelyek által ez az ország a
dicsőség és boldogság mai állapotáig eljutott.” Vajon ez a
tényező – ahogy Jonathan Edwards fogalmazott – nem „a
reformáció legfőbb királysága” volt-e? Előbb vagy utóbb az
egész földkerekség követni fogja a példát – erre biztatott
1843-ban az amerikai misszionárius, Robert Baird Religion in
America című könyvében, amikor a protestáns
voluntarizmus alapeszméjét világméretű vászonra vetítette
ki. A történelem és az isteni beavatkozást hirdető teológia
keveredése alkotta meg az új, hazafias millenarizmust,
ahogy például Leonard Woolsey Bacon History of American
Christianity című művében olvasható: „Az isteni gondviselés
csodálatos kegyelméből történt, hogy a tengereken túli új
világ korszakokon át titok maradt, és nem fedeztetett fel idő
előtt... Ha Amerikát csak száz évvel korábban fedezték
volna fel, a hanyatlása mélypontján lévő európai egyház
kereszténységét ültették volna át az Újvilágba.” L. W. Bacon
„valamely, még rejtőzködő isteni esemény hatalmas,
gondviselésszerű előkészületeit sejdítette egy roppant
függöny mögött, amelynek csak a következő évszázadban
kell majd felhúzódnia”.
Az „isteni esemény” csakis az lehet, hogy az egész világ
kereszténnyé válik – természetesen az amerikai mértékek



szerint. Az 1880–1914 közötti időszakban Amerika is
kialakította a maga sajátos, keresztény imperializmusát,
amely elsősorban a missziós erőfeszítésekben érvényesült,
de nem riadt vissza a fegyveres keresztény – protestáns
erő alkalmazásától sem. A McKinley–Roosevelt-korszakban a
protestáns egyházak elszántan támogatták – elsősorban a
Spanyolország rovására történő – amerikai expanziót, mert
Isten akaratából való folyamatnak tekintették, amelynek
során a „katolikus babonaságot” a „keresztény civilizáció”
váltja fel. McKinley elnök az evangélium nyelvén indokolta a
Fülöp-szigetek elfoglalását, ahol II. Fülöp a katolicizmust
erőnek erejével terjesztette el: „Nem szégyellem elmondani
Önöknek, Uraim: térdre borultam, és könyörögtem a
Mindenható Istenhez, hogy világosítsa meg elmémet és
adjon útmutatást. És egy éjszakán megtörtént... Nincs más
hátra, mint hogy elfoglaljuk a területet, s aztán oktassuk,
tanítsuk a filippínókat; felemeljük s civilizálttá és
kereszténnyé tegyük őket, és Isten kegyelméből megtegyük
értük a legtöbbet, amit csak tehetünk mint felebarátainkért,
hisz őértük is volt, hogy Krisztus elszenvedte a
kereszthalált.”
A missziós területen túlsúlyban jelen lévő protestáns
szektáknál volt a legerősebb az elrendeltetett nemzeti vagy
faji sors érzete. 1885-ben, amikor a mozgalom épp
fellendülőben volt, Josiah Strong, az Evangéliumi Szövetség
főtitkára így érvelt Our Country: its Possible Future and
Recent Crisis című írásában:
Úgy látom, hogy Isten az Ő végtelen bölcsességében az angolszász
nemzetet egy olyan korra készíti fel, amely bizonyosan elkövetkezik... az
angolszászokat a fajok végső versengésére készíti elő... ez a faj – amely a maga
páratlan erejével, óriási számával és a mögötte felhalmozott gazdagság
hatalmával (reméljük, hogy a legnagyobb fokú szabadságot, a legtisztább
kereszténységet és a legmagasabban fejlett civilizációt képviseli) különösen
agresszív eszközöket és magatartásformákat alakított ki, amelyek arra valók,



hogy az emberiségre rákényszerítse intézményeit – az egész földkerekséget
elárasztja majd. És kételkedhet-e abban bárki is, hogy a fajok közötti versengés
eredménye a legalkalmasabb fennmaradása lesz?
1893-ban, a New Era: or, the Coming Kingdom című
írásában továbbvitte a gondolatot. „Vajon nem ésszerű-e azt
gondolnunk, hogy fajunk arra hivatott, hogy számos
gyengébbet leigázzon, másokat magába olvasszon, a többit
pedig átformálja, míg csak egy nagyon igaz és lényegi
értelemben nem teszi angolszásszá az egész emberiséget?”
Az 1890-es évtizedben nem voltak ritkák az ilyen faji
elméletek, jól tükrözték Darwin elméletének népszerű
félreértéseit és félremagyarázásait. Az Egyesült Államokban
az volt a sajátos, hogy ezek az elképzelések keresztény
összefüggésekben gyökereztek, és aránylag szelíd és
elfogadható formában jelentkeztek, mint a világ keresztény
hitre térítésének mellékmotívumai. Minthogy a vezető
missziós hatalom Amerika, a fehérek – és elsősorban az
angolszászok – fogják valóra váltani Krisztus közel kétezer
éves látomását, az egész világra kiterjedő kereszténységet.
A 19. század annyira a bámulatos és a legtöbb esetben
örömteli haladás időszaka volt, hogy még egy ilyen
világrengető változás is lehetségesnek látszott. Az 1880-as
években az ifjú amerikai metodista, John Raleigh Mott
megfogalmazta a nagy célt: „Evangelizálni a világot
egyetlen emberöltő alatt.” Az 1910-ben Edinburghban
tartott Első Missziós Világkonferenciának az volt a célja,
hogy ökumenikus formát és cselekvési tervet alakítson ki a
protestáns lendület és energiák számára; Mott a konferencia
elnökeként is megismételte a fenti programot. A nagy
jelentőségű összejövetel az 1870-es vatikáni zsinat modern
protestáns ellenpontja volt.
Az egyetlen nemzedék életében történő evangelizáción
természetesen maga Mott sem mindenki tényleges



megtérését értette. Azt akarta, hogy a keresztény tanítás ez
alatt az idő alatt a világon mindenki számára
hozzáférhetővé váljon – a többit rá kell bízni a hit szellemére
és az emberek lelkére. Javaslata – érvelt – nagyon is reális,
gyakorlatias és megvalósítható. Igaz, a katolikusok és az
ortodox keresztények nem vesznek részt a konferencián,
minden más keresztény egyház és csoport azonban igen,
köztük a missziós területek újonnan létrejött tizennyolc
keresztény egyháza is. Tibet és Afganisztán kivételével – s
remélte, hogy itt is hamarosan megnyílnak a kapuk a
hittérítők előtt – a világ minden országában ott
munkálkodnak a misszionáriusok. A trópusi betegségek
leküzdésére alkalmas gyógyszerek felfedezése lehetővé
tette, hogy a fehér bőrű keresztény igehirdetők jelen
legyenek a legkegyetlenebb éghajlatú vidékeken is. Több
misszionárius él és dolgozik most, mint valaha, és több az új
jelentkező, mint amennyit foglalkoztatni lehetne. A pénz
nem akadály. A nyelvi akadályok is lassanként elhárulnak.
Az Újszövetséget csaknem minden élő nyelvre lefordították,
s hamarosan meglesz a teljes Biblia is. A legádázabb
ellenállás, amilyen például régen Kínában és Japánban volt
tapasztalható, összeomlott. Mindenütt és minden vallás
hívei közül vannak új megtértek; a misszionáriusok immár
sehol nincsenek teljesen egyedül. A világszerte munkálkodó,
mintegy 45 000 hittérítő mellett több mint tízszer ennyi
bennszülött keresztény tevékenykedik, és kialakulóban van
a helyi származású keresztény vezetők csodálatos, új
nemzedéke is. Az összefoglaló hangvétele optimista volt, és
megbízható a tényanyag, amelyre támaszkodott.
Edinburghban, 1910-ben egyáltalán nem tűnt abszurdnak a
kijelentés, hogy Szent Pál műve még a jelenlévők életében
kiteljesedhet, és megszülethet egy gyakorlatias, kiszámított
és megszervezett ezeréves birodalom.






NYOLCADIK RÉSZ
TÚL A DIADALMÁMORON
(1870–1975)



1939. október 20-án Eugenio Pacelli, akit csak fél évvel
korábban koronáztak XII. Pius néven pápává, Summi
Pontificus címmel kiadta első enciklikáját. A második
világháború éppen csak elkezdődött. Hitler bevégezte
Lengyelország lerohanását, s most átmeneti
szövetségesével, Sztálinnal együtt a zsákmány
megcsonkításán és megfojtásán fáradozott. Az emberiség
kilátásai minden korábbinál sötétebbek voltak, s a szöveg
témája, amely az angol fordítás címéül is szolgált, a
„sötétség támadt az egész földön” volt. A hangvétel
azonban nem volt sem döbbent, sem felháborodott, inkább
csak rosszalló, szemrehányó. XII. Pius triumfalista
arisztokrata volt, születésénél fogva Róma „fekete
nemességének” tagja, szinte már a bölcsőjében Szent Péter
trónusának várományosa. Törékeny férfi volt, rideg,
öntörvényű, határozott, és szinte a megszállottságig célra
törő. Bízva saját erejében, valamint egyházának és
hivatalának jogaiban, saját személyét az isteni
bölcsességgel azonosította. Amikor a pápai erődítmény
derűs és makulátlan termeiből kipillantott a külvilág
erőszakos és tragikus valóságára, úgy érezte: a katolikus
egyháznak minden joga megvan ahhoz, hogy a modern
civilizációt elutasítva visszavonuljon fellegvárának falai
közé.
1939 rémségei – írta Pius – nem voltak sem véletlenek,
sem váratlanok. Elkerülhetetlenül következtek az emberiség
azon elhatározásából, hogy elutasítják a tévedhetetlen
pápaság igazságait: „...annak, hogy az általános erkölcsi
elveket manapság egész Európában félresöprik, az az oka,
hogy oly sokan fordulnak el a keresztény tanítástól,
amelynek Istentől kijelölt őrzője és tanítója a Szentszék.”
Európa népeit a kora középkor óta „ez a tanítás forrasztotta
egybe, és ez a keresztény szellem alakította, formálta és



jobbította őket”. A maga idején aztán ők is továbbadták.
Később bekövetkezett a reformáció, a tragédia kezdete,
„amikor a tévedhetetlen egyház tanításától számtalan
keresztény család elszakította magát”. Ezzel megnyílt az út
„a vallásos eszme általános romlása és hanyatlása” előtt. A
kereszténységet – „a felszabadító igazságot” – felváltotta „a
hazugság, amely szolgaságba dönt”. Krisztus elutasításával
az ember „egy kiszámíthatatlan uralkodónak, a gyarló és
hitvány értelemnek adta át magát. Haladással kérkedik,
amikor voltaképpen a romlásba zuhan; azt állítja, hogy a
fejlődés csúcsait ostromolja, miközben nyomorúságosan épp
emberi méltóságát játssza el, és szilárdan hiszi, hogy
évszázadunk az ő érettségét és kiteljesedését hozza el, s
eközben a legmélyebb és legszánalmasabb rabszolgaságra
jut.” A középkori keresztény Európában voltak viták és
háborúk is, de az emberek legalább „pontosan tudták, mi
helyes és mi helytelen; mit szabad, és mi az, ami tilos”
most azonban beállt a teljes erkölcsi zavar.
Az igazság az, hogy a pápaság voltaképpen nem
fordított hátat a világnak, hanem megpróbálta konzervatív
irányba terelni azt. A modern állam ellen sem volt kifogása,
amíg tiszteletben tartotta a hagyományokat. XIII. Leó – azon
igen kevés újkori pápa egyike, akik elegáns latin nyelven
írtak – sok időt töltött a katolikus alapelveket határozott
formában összefoglaló enciklikák kidolgozásával, s ezek
mindegyike a konzervatív empirikus szemléletét és
álláspontját tükrözi. Nem volt hajlandó elismerni az Itáliában
uralkodó rezsimet, és megtiltotta a katolikusoknak, hogy
annak tevékenységében bármilyen formában részt
vegyenek – „ezek nem választók és nem választottak” –,
ugyanakkor támogatta és indítványozta katolikus klubok,
szervezetek és tömörülések hálózatának tudatos
létrehozását, mert az egyház ezeket könnyebben



ellenőrizhette és irányíthatta, mint a katolikus képviselőket,
de közel ugyanolyan hathatósan tevékenykedhettek a
színfalak mögött. 1885-ben Immortale Dei című enciklikája
lépés volt a nép által választott kormányzatok elismerése
felé abban az esetben, ha alternatíva valóban nem
kínálkozott – kijelentette: „a nép kisebb-nagyobb mértékű
kormányzati részvétele önmagában még nem
kifogásolható”. Ebben a dokumentumban fogalmazta meg
politikai szemléletét. Az állam és az egyház egyformán
Istentől nyeri hatalmát és tekintélyét. Az egyháznak jogában
áll ítélkezni minden felett, ami a megváltással és Isten
imádatával áll kapcsolatban, és természetesen csakis
egyetlenegy igaz egyház létezik. Kárhoztatta az „újítási
dühöt”. A gondolati és közlési szabadságot „számtalan
gonoszság kútforrásának” tartotta. Az államnak „nem
megengedett... különböző vallások számára egyformán
kedvező helyzetet biztosítani”, másfelől pedig „senkit sem
szabad kényszeríteni, hogy a kereszténységet szabad
akarata ellenére felvegye” – ez visszalépés volt ahhoz a
legalább az 1820-as évekig érvényben lévő pápai
állásponthoz képest, amely „őrültségnek” bélyegezte a
toleranciát.
Leó Quod apostolid muneris című enciklikájában már
1878-ban támadta a szocializmus gondolatát, és tagadta
(Arcanum, 1880), hogy bármely államnak joga lenne a
keresztény házasságot felbontani. Az uralkodás joga Istentől
ered, a világi hatóságok hatalma nem az emberektől való
(Diutumum illud, 1881). A Sapientiae christianae-ben (1890)
azonban arra a következtetésre jut, hogy az egyház nem áll
szemben egyetlen kormányzati rendszerrel sem, feltéve,
hogy ezek az igazságot szolgálják, és nem tesznek semmi
olyat, ami a vallást vagy az erkölcsi fegyelmet
veszélyeztetné. Annak hatására, hogy Brazília végre



eltörölte a rabszolgaságot, 1888-ban az In plurimisban
kijelentette: az egyház „teljes egészében
szembehelyezkedik azzal, amit korábban Isten és a
természet rendelése szerint valónak tartottak” – vagyis
takarosan összeegyeztette a többségi állásponttal
megegyező, új egyházi irányvonalat azzal, hogy a
rabszolgaságot korábban nem ítélte el. Általában véve: Leó
olyan kormányzatokat, álláspontokat és diplomáciai
gyakorlatot tartott kívánatosnak, amelyek a lehető
legnagyobb mértékben megfelelnek a középkor eszméinek
és Aquinói Tamás gyakorlatias bölcsességének – szinte a
bálványimádásig tisztelte Tamást. A munkásosztállyal
foglalkozó Rerum novarumban (1891) elismerte az
engedélyezett szakszervezetek és egyeztető bizottságok
létét, de helytelenítette, hogy a régi, középkori céhrendszer
kiveszett. A szocializmus és az uzsora egyformán elítélendő;
a magántulajdon a szabadság elengedhetetlen feltétele, az
osztály nélküli társadalom pedig az emberi természet ellen
való. A munkásoknak soha nem szabad erőszakhoz
folyamodniuk. A munkaadóknak atyákként kell bánniuk
munkásaikkal, tisztességes bért kell nekik fizetniük, óvniuk
kell őket a bűnre való alkalmaktól, és arra kell felhasználniuk
az „anyagi helyzetük megőrzésére fordított összegeken felül
megmaradó” pénzt, hogy „elősegítsék saját természetükben
való tökéletesedésüket” és „az Isteni Gondviselés
szállásmestereiként, mások javára munkálkodjanak”.
Kijelentette: az egyház óhaja, hogy: „a szegények
emelkedjenek ki a szegénységből és nyomorúságból, s
javítsák meg életkörülményeiket” – akár tegyenek szert még
vagyonra is. Úgy gondolta: „a helyesen gyakorolt keresztény
moralitás a földi létben egymagában is jómódhoz vezet”,
azért az államnak kötelessége, hogy „gondoskodjék azokról
az anyagi és egyéb feltételekről, amelyek az erényes



cselekvéshez elengedhetetlenek” – „őrködnie kell a
magántulajdon felett”, de szabályozni tartozik a
munkakörülményeket is; a munkaadóknak pedig olyan bért
kell fizetniük, ami „elegendő egy józanul takarékos
munkásnak, valamint feleségének és gyermekeinek”.
A pápaság ereje azon volt lemérhető, hogy ezeket az
irányvonalakat milyen mértékben váltotta valóra a vezető
országok katolikus lakossága, s hogy mennyire engedtek a
pápai nyomásnak az érintett kormányzatok. A pápaság
általában felhasználta az egyes országok katolikus
érdekcsoportjainak tárgyalóképességét arra, hogy a
kormányzatokkal előnyös megállapodásokat érjen el, de
előfordult, hogy ugyanennek érdekében figyelmen kívül
hagyta ezeket a csoportosulásokat. XIII. Leó tanácsosnak
találta kissé engedékenyebben viszonyulni
Franciaországhoz, mint ahogy azt a francia ultramontanisták
szerették volna; megengedhette magának ezt a kis
liberalizmust, hisz azoknak nem volt lehetőségük máshoz
fordulniok. Felhatalmazta Lavigerie-t, hogy győzze meg
püspökeit, ismerjék el a Harmadik Köztársaságot, és 1892
ben kiadta az Inter innumeras solicitudines című enciklikát,
amelyben elrendelte, hogy a francia legitimisták vessék el
ellenzéki álláspontjukat, és a vallásellenes törvények
eltörléséért vívott küzdelemben egyesítsék erőiket. Ezt
persze sokkal könnyebb volt tanácsolni, mint teljesíteni.
Jellemző a francia katolikusokra, hogy amikor gallikánokból
ultramontanistákká váltak, pápapártibbak lettek, mint maga
a pápa – már-már kényelmetlenséget is okoztak neki. Ez a
fordulat a köztársaságpárti oldalon antiklerikalizmust váltott
ki, amely bizonyos fokig még keserűbb is volt, mint a
forradalom idején, mert általában a klérus mint olyan s nem
a klérus mint az állam sajátos ellensége ellen irányult.
Párizsban 1848-ban, majd 1857-ben is legyilkolták az



érsekeket. III. Napóleon „püspökök által megáldott, romlott,
erkölcstelen udvara” az 1860-as években az
antiklerikalizmus új hullámát váltotta ki – Peyrat jelszava ez
volt: „Az ellenség a klerikalizmus!” –, s amikor Párizsban
győzött a Kommün, a viszonylag liberális érseket,
Monseigneur Darboys-t a rendőr-főkapitányságra hurcolták,
Raoul Rigaud elé. Tiltakozására – „De hát mit képzeltek,
gyermekeim?” – ezt a választ kapta: – „Itt nincsenek
gyermekek, csak köztisztviselők.” Darboys-t is
meggyilkolták, s a katolikus jobboldal tömeges, tárgyalás
nélküli kivégzésekkel állt bosszút a Kommün bukása után.
Úgy tűnt, hogy a Köztársaság és a katolicizmus egymás
természetes ellenségei. „Az a célom – mondta Jules Ferry –,
hogy királyok és Isten nélkül szervezzem meg a
társadalmat.” Katolikus ellenfele, Albert de Mun gróf
elfogadta ezt a dichotómiát: „Az egyház és a forradalom
egymás engesztelhetetlen ellenségei. Vagy az egyház öli
meg a forradalmat, vagy a forradalom az egyházat.”
A tömeges választások idején, amikor még a pápa is azt
tanácsolta a katolikusoknak, hogy fogadják el a
köztársaságot, a katolicizmust a populáris célokkal kellett
azonosítani – erről szólt az új triumfalizmus. A munkások
evangelizálására is megvolt a saját mechanizmusa, 1845
ben az ultrakatolikus Père ďAlzon megalapította az
asszumpcionista rendet, amely kifejezetten az alacsony
néposztályok között tevékenykedett. Kiadóik és nyomdáik
voltak, és vadul fanatikus, szélsőjobboldali, populista
irányvonalat képviseltek. Voltak más szélsőséges katolikus
lapok is, például a Paul de Cassagnac által jegyzett
ĽAutorité, amely kijelentette: „nem számít, hogy ki irányítja
az országot, egy legitimista király vagy egy Napóleonhoz
hasonló császár; csakis az a fontos, hogy a fattyút (a
republikanizmust) szétzúzzák.” Az 1883-ban indított,



naponta megjelenő, asszumpcionista La Croix lett a
legnagyobb hatású lap; terjesztésében a Les Chevaliers de
la Croix-ként emlegetett eladók segédkeztek, s
vezércikkeinek szerzője Le Moine álnéven Père Vincent de
Paul Bailly volt. Franciaországban voltak más katolikus
kiadók is, de ez volt az egyetlen, amelyik saját
jövedelemmel rendelkezett, s ez nagyban hozzájárult ahhoz,
hogy a hierarchiától független maradhatott.
17
Az
antirepublikánusoknak az 1880-as években szükségük volt
egy népszerű programra, ezért az antiszemitizmust kezdték
felszítani. A hangvételt Édouard Drumont határozta meg, aki
La France Juive című könyvében erre a következtetésre
jutott: „És mit látunk e hosszú történet végén? Magam csak
egyvalamit: a megkínzott, megalázott, tövisekkel koronázott
és keresztre feszített Krisztust. Ezernyolcszáz év alatt nem
változott semmi sem. Ugyanaz a hazugság, ugyanaz a
gyűlölet és ugyanaz a nép.” A zsidók álltak a köztársaság
mögött, a pénzügyi botrányok mögött, a hadsereg sedani
árulása mögött, ők érték el az általuk irányított
Németország sikereit, és természetesen ők tüzelték az
egyház elleni hadjáratot. A La Croix lelkesen kapta fel a
témát, és az újonnan felismert igazság csudálatosan
beigazolódni látszott, amikor 1894 októberében hazaárulás
és Németország javára folytatott kémkedés vádjával
letartóztatták a francia hadsereg vezérkarának első és
egyetlen zsidó tisztjét, Dreyfus kapitányt.
A Dreyfus-ügy voltaképpen katasztrófát jelentett a
francia katolikus egyházra. Az asszumpcionisták sommásan
azonosították a katolikusokat az antiszemita hadjárat
legsötétebb motívumaival és mozzanataival. A Zola-per
idején La Moine a következőket írta: „így hát a
szabadgondolkodásnak; a zsidóknak, a protestánsoknak és
az egyház minden ellenségének a védelmezője áll Zola



személyében a bíróság előtt, a hadsereg pedig – jobb
meggyőződése ellenére – arra kényszerül, hogy részt
vegyen a támadásban.” A jezsuita La Civiltà Catholica 1898
as kommentárja: „Ha az igazságszolgáltatás valóban
tévedett, azért az 1791-es Nemzetgyűlés a felelős, mert a
zsidóknak francia állampolgárságot adott.” A jezsuiták
közbelépése különösen szerencsétlen dolognak bizonyult,
mert lehetővé tette, hogy megfogalmazódjon egy elitista,
köztársaság-ellenes összeesküvés vádja; különösen a
hadseregben, ahol a magasabb rangú tisztek mind gyakorló
katolikusok voltak. A figyelem du Lac atyára, a jezsuita rend
legnagyobb párizsi iskolájának igazgatójára, Édouard
Drumont megtérintőjére s Albert de Mun gyóntatójára,
valamint a vezérkari főnökre, Boisdeffre tábornokra
összpontosult. Joseph Reinarch, a nagy hatású Dreyfus-párti
propagandista így jellemezte du Lac atya szerepét és
fontosságát a kampányban, amely megpróbálta
megakadályozni, hogy Dreyfusnak igazságot
szolgáltassanak: „A forgatókönyv Père du Lac egyszerű
cellájából származik, ahol a falon feszület függ, az
íróasztalon pedig a katonai ranglista egy kijegyzetelt
példánya hever.”
Az egyház nehézségeit súlyosbította, hogy a
leghangosabb és legádázabb antiszemiták nemcsak
katolikusok voltak, hanem a de Maistre-i hagyományt
követő, tekintélyes ideológusok is, akik úgy tekintettek
Rómára, mint a baloldal elleni harc természetes
védőbástyájára. Jules le Maitre, a hazafiak Dreyfus-ellenes
szövetségének kiemelkedő tagja írta: „Egyfajta vallássá
kívánjuk tenni az anyaföld, a haza szeretetét...
egyenértékűvé azzal a felekezeti hittel, amely a franciákból
már kiveszett.” Charles Maurras, aki 1898-ban
megalapította a Dreyfus-ellenes Action Française-t,



agnoszticista volt, de a mozgalom hívei gyakorlatilag kivétel
nélkül elkötelezett katolikusok voltak, s az úgynevezett
Institut Catholique-ban külön professzori állást szenteltek a
Tévelygések Listájának. Maurrasnak „a cél szentesíti az
eszközt” állítólagos jezsuita szemléletét illetően nem voltak
fenntartásai. Nem tett semmit, csupán dicsérte Henry
őrnagyot, akinek Dreyfus ellen felhozott vádjairól kiderült,
hogy hamisak, s a letartóztatása előtti napon öngyilkosságot
követett el, csakis azt sajnálva, hogy bűnös tette sikertelen
maradt. „Ezredes, a te drága véred minden cseppje
hangosan kiált, valahol csak dobban a nemzeti szív.” Az
Action Française hozzátette: „Pénzre van szükségünk, hogy
megvehessünk minden eszközt, és megvesztegethessük,
akit csak kell. Asszonyokat, lelkiismereteket és hűtlenséget
kell vásárolnunk.” Az antiklerikálisok pontosan ezt szerették
volna hallani.
Az volt a tragédia, hogy számos komoly és értelmes
katolikus fiatal elszánt Dreyfus-párti volt. Charles Péguy írta:
„Franciaország a halálos bűn állapotában leledzik”
mindaddig, amíg Dreyfus igazságtalan ítélettel a börtönben
marad. Hogyan engedhetik meg maguknak a katolikusok
és általában az emberiség – s az egyház – és annak minden
intézménye –, hogy a hazafiság nevében megtagadják
valakitől az igazságszolgáltatást? Azzal érvelt, hogy az
egyház Dreyfus-ellenes magatartása mélységesen
antikatolikus, hisz saját misztikus lényegének mond ellent:
„...az egyházon belüli politikai erők mindig is a misztikum
ellen hatottak, s különösen az ellen, ami keresztény
értelemben misztikum.” XIII. Leót szintén nyugtalanította a
francia egyház Dreyfus-ellenes magatartása, ám sokkal
gyakorlatiasabb okokból: az volt a véleménye, hogy a
vesztes oldalon állnak, hisz a végén bizonyára úgyis minden
kiderül. 1899 márciusában egy, a Dreyfus-párti Figarónak



adott interjúban rámutatott: minthogy Dreyfus ártatlansága
immár nyilvánvaló, nem a zsidók állnak a vádlottak padján,
hanem a köztársaság intézményrendszere, majd hozzátette:
„Boldog az áldozat, akit Isten eléggé igaznak talál ahhoz,
hogy sorsát a kereszten feláldozott Fiáéhoz hasonlóvá
tegye.” A megjegyzés bárki más szájából súlyos
szentségtörés lett volna, hisz gyakorlatilag egymás mellé
állította Dreyfust és Krisztust; a Golgotát és az
Ördögszigetet. Leó pápa azonban ekkor már
kilencvenesztendős volt, a francia katolikusokat pedig
túlságosan elfoglalta a saját harciasságuk ahhoz, hogy
különösebben odafigyeljenek.
Akárhogy is, a pápai beavatkozás nem változtatott azon
a tényen, hogy a katolikus közvélemény nagyjában
egészében Dreyfus-ellenes volt. Amikor a Dreyfus-párti
Emberi Jogok Ligájának létrejöttére adott válaszként 1899
ben megalakult a jobboldali Liga a Francia Hazáért, a
Francia Akadémia kiemelkedő katolikus tagjai testületileg
csatlakoztak hozzá. Szinte egyetlen ismert vagy neves
katolikus sem támogatta a Dreyfus-ügyet; a püspökök
hallgatásba burkolóztak – egyetlen kivétellel, aki azonban a
hadsereg becsületét védelmezte. Amikor tehát a Dreyfus
párti politikusok Émile Combes vezetésével 1902-ben
győzelmet arattak, az államgépezet – akárcsak az 1790-es
években – az egyház ellen fordult. Combes korábban
katolikus volt, de elveszítette hitét, bár inkább volt eretnek,
mint áruló. Théodore Ribot megjegyzésére: „Nem
korlátozhatja egy nagyhatalom politikáját a szerzetesrendek
elleni küzdelemre!” – így válaszolt: „Csakis ezért vállaltam
hivatalt!” Paul Deschanel szerint a semleges állam eszméje
elveszett: „Valamiféle tévedésnek tekintik a katolicizmust...
Azt az elvet támadják, amelyet Bossuet fogalmazott meg,
amikor azt mondta: »Az uralkodónak fel kell használnia



hatalmát arra, hogy szétzúzza a hamis vallásokat.«” Az
egyháznak az oktatás fölötti egyeduralma megtört, és többé
már nem is állt helyre, a konkordátum érvényét vesztette,
az állam és az egyház elvált egymástól, s a Dreyfus-ügy
ideológiai és stratégiai gyakorlata modellé vált az
antiklerikális rezsimek számára Spanyolországban,
Portugáliában és Latin-Amerika országaiban.
Az a veszély fenyegetett, hogy a köztársasági
kormányzati forma elleni küzdelem mellett kitartó
katolikusok árthatnak egyesült államokbeli társaiknak, akik
a bevándorlás következtében a világ legnagyobb (és
vitathatatlanul messze a leggazdagabb) katolikus
közösségévé váltak. XIII. Leó a kifejezetten az Egyesült
Államoknak szánt enciklikájában, az 1895-ös Longinqua
oceaniban mindent megpróbált, hogy letörje a probléma
szarvait: „...Komoly hiba lenne arra következtetni, hogy az
egyház legkedvezőbb helyzetének reménye Amerikában
keresendő, vagy hogy általánosan helyes és követendő
lenne az amerikai állapot, ahol állam és egyház elszakadt és
elkülönült egymástól ... (az egyház) sokkal bőségesebb
gyümölcsöket hoz, ha a szabadság mellett a törvények
védelmét és a polgári hatóságok támogatását is élvezheti.”
Hozzátette még: „A katolikusok katolikusokkal szeretnek
szövetkezni és barátkozni, hacsak nem kényszerülnek arra,
hogy másként cselekedjenek.” A szöveg erőtlenségével és
alkukészségével meglepte az európai antirepublikánusokat,
de felháborította az amerikaiakat is, és ezzel még nehezebb
helyzetbe hozta az ottani katolikus hierarchiát. Ők mindig is
azt hangsúlyozták, hogy a köztársaság és az egyház
lélekben azonosak, s az egyik legbefolyásosabb személy,
John Ireland, a Szent Pál-székesegyház érseke így
fogalmazott: „Nincs konfliktus Amerika és a katolikus
egyház között. Egyetlen szót sem emelhetek akár az



egyház, akár a köztársaság ellen, s ha kijelentem – amint
most ünnepélyesen meg is teszem –, hogy az egyház elvei a
legteljesebb harmóniában állnak a köztársaság érdekeivel,
lelkem mélyén tudom, hogy amit mondok, igaz.” Ezt a
biztosítékot azonban igen sok amerikai nem fogadta el.
Hogyan is tehették volna, amikor oly hatalmas volt a
szakadék a protestánsok és a Vatikán triumfalizmusa
között? Az a meggyőződés alakult ki, és maradt fenn több
mint fél évszázadon át, hogy katolikus embert nem szabad
az Egyesült Államok elnökévé választani. Ám talán még
ennél is fontosabb volt az amerikai katolikus hívőkre
gyakorolt hatás. Egy ideig attól tartottak, hogy a pápaság
egyszerűen a modern kor eltévelyedéseként ítéli el az
„amerikanizmust”, s ezzel elszigeteli az amerikai társadalom
katolikus elemeit. Az amerikai püspökök folyamatosan
igyekeztek eltéríteni a Vatikánt ebbéli szándékaitól, és habár
erőfeszítéseiket siker koronázta, az engedményért
gyakorlatilag minden másban nekik kellett feltétel nélkül
engedniük. Az amerikai katolikusok tehát az egyházon belül
nem játszhatták azt a progresszív szerepet, amelyet
indokolttá tett volna az, hogy egy új „ezeréves
társadalomnak” voltak a tagjai.
Az amerikai ideológia elleni vatikáni támadás szinte
kézzelfogható közelségbe került 1903-ban, amikor Szent
Péter trónját a kilencvenhárom éves XIII. Leó után X. Pius
néven Giuseppe Sarto foglalta el. Igen szegény családból
származott – apja a legalacsonyabb rendű és
legmegvetettebb köztisztviselői szakmában dolgozott,
bírósági kézbesítő volt és adószedő. A középkorban voltak
igen alacsony származású pápák, de az elmúlt
évszázadokban már nemigen – gyakorlatilag mindegyikük
világi értelemben is arisztokrata volt. Pius abban is
különleges, hogy sok-sok nemzedék óta ő volt az első pápa,



aki lelkipásztori gyakorlattal is rendelkezett. Végül pedig: az
I. Erzsébet királynőt 1570-ben kiközösítő dominikánus
szerzetes, V. Pius óta ő lesz majd az első pápa, akit szentté
avatnak. X. Pius megválasztása mintegy betetőzte a
forradalmat, amelyik a 19. században (a püspöki
függetlenség rovására) jelentős figurákká emelte a
populista triumfalizmus uralta egyház katonáit, az egyszerű
papokat. Ám Pius nem tanúsított különösebb rokonszenvet a
szegények iránt. Apja munkájának emléke révén igen rossz
véleménye volt érdemeikről, s a tizenhét esztendei papi
szolgálat tapasztalata sem arra ösztönözte, hogy pártolja a
tömegek politikai törekvéseit. A szegényekkel csak mély
babonásságukban osztozott. Meggyőzte magát és
környezetét arról, hogy természetfeletti látással és egyéb
különös képességekkel rendelkezik, s a különböző csodákról
érkező beszámolók halála után is megbecsülést és
tiszteletet biztosítottak neki. Jól megtermett, jóvágású férfi
volt, igen kellemes megjelenésű, és hatalmas lábú – irdatlan
pápai lábbelije Rómában még ma is megtekinthető. Vörös
pápai harisnyáját nemegyszer kölcsönadta azoknak, akiket
valamiféle lábbetegség gyötört, s a kúra olykor még hatásos
is volt, bár saját köszvényét nem tudta meggyógyítani. Pius
a szentek és ereklyék kultuszának s a mechanikus
kereszténység egyéb megnyilvánulási formáinak
szenvedélyes híve és művelője volt, s ezzel párhuzamosan
gyanakodva fordult a vallásos hit intellektuálisabb formái
felé. A világot fekete-fehérben látta: fehér volt a tridenti
pápaság és egyház, amelyet képviselt, minden egyéb pedig
fekete; s ebben a feketében elegyedett a demokrácia, a
republikanizmus, a tudomány, a modern bibliamagyarázat,
a kommunizmus, az ateizmus, a szabadgondolkodás és a
kereszténység azon formái, amelyeket nem a papság
irányított. Úgy tartotta, hogy a protestantizmus csupán az



ateizmus felé vezető út egy állomása. Ez ellen küzdött
egész pályafutása során. Mantova püspökeként keserű
harcot folytatott a helyi szocialistákkal és
szabadkőművesekkel. Amikor Velence pátriárkája lett, az
olasz kormány a működési engedély megtagadásával három
éven át megakadályozta, hogy elfoglalja hivatalát.
Pius pápává választását hosszú politikai huzavona
előzte meg. A konklávé Rampolla bíborost támogatta, aki
1887 óta államtitkár volt, és enyhén liberális irányvonalat
képviselt. A francia külügyminiszter arra kérte a francia
bíborosokat, akik szokás szerint en bloc szavaztak, hogy
Rampollát segítsék, s ők feltehetően így is tettek – az első
szavazásnál ő lett a győztes, hatvankét szavazatból
huszonkilencet kapott. A központi hatalmak számára
azonban, mint a franciák választottja, elfogadhatatlan volt,
és Krakkó püspöke, Puzyna bíboros a második szavazás előtt
a Habsburg uralkodó nevében élt a pápajelölt személyére
vonatkozó vétó jogával, amely a hagyomány szerint
Ausztriát mint a Szent Német-római Birodalom örökösét
illette meg. A konklávé formálisan nem fogadta el
érvényesnek a vétót, de a szavazást vezető titkár, Merry del
Val érsek úgy irányította a dolgokat, hogy gyakorlatilag
érvényt szerzett neki. Rampolla szavazatainak száma a
negyedik menetben harmincra emelkedett, ezután azonban
egyre kevesebbet kapott, és Sarto a hetedik szavazásnál
végre elérte a szükséges kétharmadot.
Az a tény, hogy X. Pius az igen fiatal, mindössze
harmincnyolc esztendős Merry del Vált jelölte
államtitkárnak, nem a választáskor tett szolgálat jutalma
volt, hanem szövetség két egymást jól kiegészítő ember: az
önerejéből magasra jutott, korosodó reakciós és a
konzervatív, intellektuális arisztokrata között. Del Val egy
spanyol diplomata és egy angol úrhölgy jómódú fia, a felső



tízezer ismert figurája s az ancien régime elszánt és
rátermett védelmezője volt. Ez a kombináció visszájára
fordította a Vatikán XIII. Leó és Rampolla alatt kialakult
simulékony, alkalmazkodó politikáját, s – bár ők nem voltak
kalandvágyó lelkek – és igazi liberalizmusellenes terrort
vezettek be az egyházba. Pius hitt a bombasztikus joboldali
szónoklatok erejében. Első, 1903. novemberi konzisztóriumi
beszéde a tévedhetetlenség igényével fellépő, tetszetős
előadás volt: „...A Mindenható Isten által a legfelsőbb
hivatalba helyezett főpap nem teheti meg, hogy kivonja a
hit és erkölcs szférájából a politikai ügyeket” – ezt pedig a
cuius regio, eius religio elvének megerősítése – vagy
legalábbis egy de Maistre felé tett gesztus – követte: „Az
emberek olyanok, amilyenekké a kormányzatok formálják
őket.” Pius hamarosan belegabalyodott a Combes-kormány
ügyeibe. 1903-ban Dijon liberális püspökéről, Monseigneur
le Nordezről kiderült, hogy jó viszonyt tart fenn a
szabadkőművesekkel; a kompromittáló fényképfelvételt az
útszéli színvonalú Dreyfus-ellenességéről ismert lap, a La
Libre Parole közölte. Az egyházmegye papsága és a
szeminaristák többsége is bojkottálta a püspököt, a pápa
pedig egy felszínesen, a látszat kedvéért lefolytatott
vizsgálat után elrendelte elmozdítását. Ez azonban a
konkordátum megsértése volt, s a francia kormány a püspök
segítségére sietett. A fényképről (amint a kevésbé
felhevültek eleve gyanították is) kiderült, hogy hamisítvány,
s az ügy nyomán kirobbant felzúdulás végül a konkordátum
felbomlásához s a francia állam és egyház szétválásához
vezetett. A Combes-kormány se úszta meg; megbukott
1904-ben, amikor kiderült, hogy a Hadügyminisztérium egy
kartotékrendszert hozott létre, amelyben a katonatiszteket
két csoportba – „karthágóiak és korinthosziak” – sorolták. A
leleplezés alapjául szolgáló információkat a francia



szabadkőművesek legbefolyásosabb szervezete, a Grand
Orient titkára szolgáltatta. A „korinthosziak” az ismert és
köztiszteletben álló szabadkőművesek és ateisták voltak, a
„karthágóiak” pedig azok a tisztek, akik egyházi iskolába
járatták gyermekeiket, feleségük rendszeresen járt misére, s
akiket aztán ennek következtében nem is léptettek elő soha.
A kartotékbotrány győzte meg a Vatikán militánsait is
arról, hogy létezik egy roppant, nemzetközi összeesküvés,
amely célul a római katolikus egyház lerombolását tűzte ki.
Ez volt az a bizonyító erejű tény, amelyre vártak. Hitték
továbbá, hogy az összeesküvés legfontosabb vonulata
magát progresszív vagy liberális katolicizmusnak álcázva,
de valójában a szabadkőművességgel és az ateizmussal
karöltve – magán az egyházon belül munkálkodik. Az
összeesküvést „modernizmusnak” nevezték, és elsősorban
azzal hozták összefüggésbe, hogy a katolikus tudósok
igyekeztek utolérni a német protestáns történészeket és
bibliakutatókat, akik a maguk tudományterületén a 18.
század vége óta vezető helyet foglaltak el. Az új hadjárat
minden lényeges elemében folytatása, felelevenítése volt
annak a – később boszorkányüldözéssé korcsosult
küzdelemnek, amelyet Erazmus korában a reneszánsz
szövegkutatók ellen folytattak az ortodox skolasztikus
teológusok. A „modernizmus” fogalma összekapcsolódott a
történelem tanulmányozásával, ami – mint láttuk
veszedelmesebb ellensége volt az ortodoxiának és a
triumfalizmusnak, mint maga a tudomány.
Az ortodoxia már régóta szemmel tartotta a
történészeket. A német egyháztörténészek s elsősorban a
tübingeni egyetem katolikus karán végzettek voltak azok,
akik – egyetlen kivétellel (ő bíboros lett) – vitatták a pápa
tévedhetetlenségét. Az angol történész, Lord Acton
nemzetközi tiltakozás megszervezésével próbálkozott, a



kalandvágyóbb katolikus akadémikusoknak pedig az 1875
ben alapított s a történelemtudomány iránt elkötelezett öt
francia Institut Catholique adott menedéket. A Biblia
tanulmányozása persze soha nem volt veszélytelen dolog.
Az így születő eretnekségek régebbiek voltak, mint Markion,
voltaképpen magánál a kánonnál is régebbiek. A Biblia
legkiemelkedőbb reneszánsz tanulmányozóinak – élükön
Erazmusszal – szinte kivétel nélkül voltak a tridenti időkben
megbírált és elítélt könyvei. A katolikus egyház azonban
nem egyszerűen a protestánsokra hagyta a bibliakutatást;
ez ellentétes lett volna az egészen Papiaszig és az
egyházatyákig nyúló ortodox hagyományokkal.
1893-as, Providentissimus Dei című enciklikájában XIII.
Leó pápa a merészebb tudósoknak szóló, szigorú
figyelmeztetést fogalmazott meg. „Mindazok a könyvek
írta nyomatékosan – egyenként és összességükben,
amelyeket az egyház szentnek és érvényesnek tekint,
mindenestül és teljes egészükben a Szentlélek sugallatára
keletkeztek. Tévedésről bennük szó sem lehet, hisz az isteni
inspiráció önmagában kizárja minden tévedés lehetőségét,
minthogy Isten a Legfelsőbb Igazság, amely tévedni eleve
képtelen.” Ez a megdöbbentő kijelentés szó szerinti
értelemben véve gyakorlatilag vétót jelentett a
tudományosság ellen, minthogy dogmatikai tényként
szögezte le azt, amit a történelemtudomány már 1893-ban
jórészt csakis vita és megállapodás tárgyaként fogalmazott
meg. Az az igazság, hogy igen kevés vatikáni személyiség s
a nemzeti egyházi hierarchiák tagjai közül is csak néhányan
rendelkeztek elegendő ismerettel ahhoz, hogy
megérthessék a modern bibliakutatás és szövegelemzés
szempontjait és módszereit. Akárcsak az Erazmus által
lenézett teológusok, ők is tudatlanságuk következtében
alkottak elmarasztaló ítéletet, azok a kevesek pedig, akik



megértették a tudomány felismeréseit, eo ipso gyanúsnak
számítottak. Meigan bíboros a párizsi Institut Catholique
tanárával, Alfred Loisy abbéval folytatott levelezése során
találóan körvonalazta a helyzetet: „Róma és az egész
katolikus papság mélységesen tudatlan ezen a területen, aki
pedig megpróbálja eloszlatni tudatlanságukat, komoly
kockázatot vállal, mert teológusaink igen vérszomjasak.”
Mintha csak magát Erazmust hallanánk. Rómának ezen a
területen négyszáz éven át semmit sem sikerült tanulnia.
Leó pápa nem rendelt el szisztematikus tiltást és
üldözést az 1893-as figyelmeztetés után, X. Pius azonban
nem habozott. Pápasága idején gyanús volt gyakorlatilag
mindenki, aki csak a Biblia tanulmányozásával foglalkozott,
kivéve az egészen mechanisztikus gondolkodásúakat és
szemléletűeket. Sok áldozat esett, kis és nagy halak
egyaránt. Egyikük volt Albert Lagrange, a jeruzsálemi
bibliakutató központ alapítója, akit feltétel és fenntartások
nélküli behódolásra kényszerítettek. Louis Duchesne-nek a
korai egyház történetéről írt könyvét elítélték, s neki is
megalázó körülmények között kellett behódolnia. Valamivel
keményebb dió volt a hebraista és asszirológus Loisy.
Gospel and the Church című (a nagy protestáns
egyháztörténész, Adolph von Harnack Mi a kereszténység?
ére válaszul írt) műve miatt 1903-ban nem kevesebb, mint
öt könyvét helyezték indexre, s minthogy nem volt hajlandó
megtagadni véleményét, a pápa 1908-ban kiközösítette őt.
Pius eltökélte, hogy megóvja a katolikus papságot a
történelmi és természettudományok tévelygéseitől. Első
enciklikájában, az E Supremi Apostolatus Cathedrá-ban
megígérte: „A legnagyobb gonddal fogunk ügyelni arra,
hogy papságunkat ne ejthesse kelepcébe a modern
tudomány, amely nem Krisztus igazságából táplálkozik, nem
azt árasztja, s ravasz és kifinomult érvelése a racionalizmus



és álracionalizmus tévedéseivel szennyezi be az emberek
gondolatait.” A hajsza tehát nem korlátozódott a
bibliakutatásra és a -kutatókra, a hálót olyan szélesre
feszítették ki, amennyire csak lehetett. Az ír tomista
jezsuitát, George Tyrrell atyát azért érte támadás, mert úgy
tartotta: „minden kornak joga van ahhoz, hogy a
kereszténység történelmi-bölcseleti profilját a mindenkori
legújabb és aktuális felismerések és ismeretek fényében
fogalmazza át, ami lehetővé teszi azt is, hogy egyszer és
mindenkorra véget vessenek a tudomány és a hit közötti,
teljességgel szükségtelen és haszontalan konfliktusnak,
amely különben sem egyéb, mint holmi teológiai mumus”.
Tyrrellt 1906-ban kizárták a jezsuita rendből, s a következő
esztendőre eltiltották a szentségektől is. Halálos ágyán
(1909-ben) rendkívüli kivételként megkaphatta az utolsó
kenetet, de arról szó se lehetett, hogy testét katolikus
temetőben helyezzék örök nyugalomra. Tragikus története
csak egyetlen eset a sok közül.
1907-ben Pius formálisan is világossá tette a hadjárat
célkitűzéseit Lamentabili című dekrétumában, amely a
„modernista eretnekség” hatvanöt tételét sorolta fel. Az
egyesült államokbeli katolikus hierarchia óriási
megkönnyebbüléssel vette tudomásul, hogy a felsorolásban
az „amerikanizmus” nem szerepel. Általában véve: Pius
értelmezése szerint az volt a modernizmus, ha a
kereszténység (valamint a judaizmus) tanítását és
történetét a felvilágosodás korában kialakult akadémiai
diszciplínákra támaszkodva próbálta meg objektíven
megvilágítani valaki. A tudományosság és kutatás
objektivitásának tagadása vagy tilalma lehetetlenné teszi az
igazság lankadatlan keresését, akárhová is vezessen a
hajsza, és éles határt von a hit és az igazság között,
amelyek egysége Szent Pál üzenetének leglényege. Hogy



maga a Lamentabili eretnek dokumentum volt-e vagy sem,
az ma már vitatható, de a maga idejében nem volt az. Két
hónappal később mindenesetre követte a Pascendi dominici
című enciklika, amely modernizmusellenes esküre kötelezte
a katolikus püspököket, papokat és tanárokat. Ezzel
kezdődött meg az antimodernista terror, amely ádáz
következetességgel söpört végig a katolikus oktatási
intézményeken s elsősorban a szemináriumokon. Számtalan
ember egyházi karrierje feneklett meg, és sokan nem is
tudtak az ellenük felhozott vádakról, amelyek számottevően
befolyásolták előmenetelüket. Egyikük volt az abban az
időben a bergamói szemináriumban működő Angelo
Roncalli, akinek sejtelme se volt a személyével kapcsolatos
adatgyűjtésről, amíg pápává választása (1958) után nem
kívánt a Szent Offíciumnál vezetett dossziéjába betekinteni.
Lehet, hogy X. Pius és mások is azt hitték: valóban
létezik egy Franciaországból kiindult, modernista
összeesküvés. Merry del Val mindennap elolvasta az elvakult
asszumpcionista Salvien atya által gondosan kommentált
francia sajtószemlét, s úgy találta, hogy az Action Française
ben és a La Libre Parole-ban olvasható információk kitűnően
dokumentálják az összeesküvést. A valóságban bármiféle
konspirációnak soha semmiféle bizonyítéka nem került elő.
A német katonai hírszerzés azonban 1915-ben Belgiumban
leleplezett egy rejtekhelyei, s az ott talált egyházi
dokumentumokból kiderült, hogy a Vatikánban viszont
létezett egy titkos, antimodernista társaság, valamint annak
fiókintézményei Európa országaiban. A Sodalitium Pianum
nevű (de csak sapinière-ként – „fenyves” – emlegetett)
hitbuzgalmi társaság mögött a valóságban egy erőteljes
érdekérvényesítő csoport rejtőzött, amely segítette a
„megbízható” személyek előmenetelét az egyházi
hierarchiában, a „megbízhatatlanokról” pedig terhelő



információt gyűjtött és továbbított a Szent Offícium felé.
Szervezője Monsignor Umberto Benigni volt, korábban a
diplomácia tudományának professzora a Pápai Nemesi
Akadémián, ahonnan a Vatikán diplomatáinak túlnyomó
része került ki, többek közt maga Del Val is. Nem világos,
hogy Del Val milyen mértékben vett részt a szervezet
tevékenységében. A tagok kilétét kódnév takarta, Pius
például „Michael” volt, Del Val pedig „George” – ezt a
módszert II. Fülöp korában alkalmazták: általában az egész
szervezetnek késő 16. századi íze volt. Egy saját kiadványt
is megjelentettek, a La Correspondence de Rome-ot, amely
olykor elárult egyet s mást a játékról. Amikor a csoport
1913-ban ellenséges érdeklődést keltett, Del Val – legalábbis
látszólag – feloszlatta, és természetesen volt némi lárma is,
amikor a németek nyilvánosságra hozták felfedezésüket. A
Sodalitium azonban formálisan egészen 1921-ig
fennmaradt. Néhány évvel később XI. Pius elküldte Salvien
atyát, hogy élete hátralévő részét egy büntetőkolostorban
töltse el. Nincs rá bizonyíték, de meglehetősen valószínűtlen
is, hogy a csoport által felhalmozott adatokat eltávolították
a Szent Offícium dossziéiból. Az antimodernista terror csak
akkor ért véget, amikor X. Piust a pápai trónon XV. Benedek
váltotta fel.
X. Pius katolikus tudományosság elleni hadjáratát egy
sor politikai lépés kísérte, amelyeket Del Val szervezett meg
azzal a céllal, hogy kiirtsa a függetlenség szellemét a haladó
gondolkodású világi katolikusokból, s kivált, hogy lassítsa
egy kereszténydemokrata mozgalom kialakulásának
folyamatát. Ez a fejlődés Olaszországban az Opera dei
Congressinek, azaz klubok, társaságok, egyesületek és
alapítványok egész országra kiterjedő hálózatának formáját
öltötte; a szervezők világiak voltak, s olyan mechanizmust
kívántak megteremteni, amelynek segítségével a



katolikusok behatolhatnak a politika rendszerébe abban a
pillanatban, mihelyt a pápaság felhagy a non-expedit
szemlélettel, és engedélyezi a közéletben való katolikus
részvételt. 1904. július 28-án Del Val minden előzetes
figyelmeztetés nélkül, ám Pius tudtával és beleegyezésével
leveleket küldött szét, amelyekben feloszlatta az Operát, és
annak minden tevékenységét a megyés püspökök
hatáskörébe utalta át. A mozgalmat egy vatikáni központú,
jobboldali szerveződés, az Azione Cattolica váltotta fel.
Egészen hasonló folyamat ment végbe Franciaországban is,
ahol a szerveződő kereszténydemokrácia egy Marc Sagnier
által 1898-ban alapított, Le Sillon (Barázda) nevű csoport
köré kristályosodott. Ez is elsősorban világi jellegű
szerveződés volt, s kívül esett a püspökök hatáskörén. 1908
ban tíz érsek és huszonhat püspök megtiltotta papságának
a mozgalomhoz való csatlakozást, Pius pedig azzal, hogy a
meglévő, működő formát elítélte, s elrendelte, hogy a
püspökök egyházmegyei szinten szervezzék újjá, megadta
neki a kegyelemdöfést. A Le Sillon elleni, mélységesen
ortodox támadást az tette még elítélhetőbbé, hogy a
Szentszék egyidejűleg rendkívüli toleranciát tanúsított
annak szélsőséges jobboldali ellenfele, az Action Française
iránt. A mozgalom, noha egy ateista vezette, programja
pedig hóbortos és összefüggéstelen volt, élvezte a Vatikán
helyeslését és védelmét, s tovább gyűjtögethette zászlaja
alá a francia katolikusokat – ideértve magát a papságot is.
Pius „az egyház és a Szentszék vitéz védelmezőjének”
nevezte Maurrast. Amikor könyvei a Szent Offícium elé
kerültek, a hivatal csakis elítélő döntést hozhatott, hisz még
Maurras saját fogalmai szerint is eretnekségeket
tartalmaztak. Pius azonban megakadályozta a nyilvános
megbélyegzést, kijelentve, hogy a kérdéses szöveg
damnabilis, non damnandus – elítélhető, de nem elítélendő



–, és megtiltotta, hogy a mozgalom ellen bármiféle lépést
tegyenek. A kiátkozást tehát 1914-ben megfogalmazták, de
a pápa kívánságára nem léptették érvénybe. Néhány év
múlva felfedezték, hogy az üggyel kapcsolatos valamennyi
irat „elveszett” – elképzelhető, hogy Pius és Del Val közösen
rendelték el megsemmisítésüket. E helytelen eljárásból
sokan arra következtettek, hogy a Vatikán szemében nem
annyira a hitelvek, mint inkább a politika terén fontos az
ortodoxia, s hogy a bibliakutatás tilalmát és a keresztény
demokratikus mozgalmak szétzúzását nem a keresztény
igazság tisztasága fölötti aggodalom motiválta, hanem a
fennálló társadalmi rendet érintő bárminemű kihívás elleni
gyűlölet, valamint a tekintély érvényesítésének szándéka.
Ahogy egy francia főpap fogalmazott: a Le Sillont ért
támadások hatására „igen hamar kialakul egy
fegyelmezetlen és a tekintélyt nem tisztelő magatartás... a
tagság... és különösen a fiatalok soraiban”.
A pápaság jobbra sodródása szélesítette a katolikusok
és protestánsok közötti szakadékot is. Az Egyesült Államok
katolikus hierarchiája, amely hálás volt azért, hogy a pápa
legalább nem kötelezte őket az amerikai életforma
elítélésére, került mindennemű konfrontációt s ennek
érdekében a más keresztényekkel való kapcsolatokat is. A
függetlenebb lelkű német katolikusokat a pusztító
Kulturkampf űzte vissza az ortodoxia fegyelmezett soraiba.
Nagy-Britanniában a katolicizmus „második tavasza”,
amelyről egyesek azt gondolták, hogy még Manning és
Newman megtérésével vette kezdetét, igen hamar ősszé
változott; az anglikánok nem vándoroltak tömegesen Róma
védőszárnyai alá, s az elit osztályok áttérése is csak igen
gyérecskén szivárgó érnek bizonyult. Az 1890-es években
történtek próbálkozások a két egyház egymáshoz való
közelítésére, ám rendre zátonyra futottak a Vatikán



fensőbbséges magatartásán s a jogaiba visszaállított,
Vaughan bíboros vezette angol katolikus hierarchia ádáz és
leplezetlen ellenségességén. A jámbor világi Lord Halifax
által támogatott próbálkozások megfeneklettek az anglikán
felszentelés kérdésén, amelynek érvényességét Róma mind
történelmi, mind pedig teológiai alapon kétségbe vonta.
1894-ben Vaughan nyilvánosan kijelentette, hogy az
anglikán püspökök és papok „csakis egyszerű világi
személyeknek tekinthetők”, bizalmasan pedig arra kérte
XIII. Leót, hogy határozottan foglaljon állást az anglikán
papszenteléssel szemben. Leó tétovázott. Mint mindig, most
is valami előnyös, gyakorlati megoldást keresett, ám
Vaughan érvelése meggyőzte arról, hogy ha Róma
érvényesen felszenteltnek ismeri el az anglikán papságot,
azzal saját árnyékhierarchiáját teszi nevetségessé, s a jelek
szerint azt is elhitte neki, hogy az áttért anglikánok a nyílt
és világos kiközösítés következtében özönleni fognak Róma
felé. 1895-ben tehát kibocsátotta az Ad Anglos enciklikát,
amelyben arra ösztönözte az angolokat, hogy egyénenként
vagy kollektiven térjenek meg a római egyház kebelébe. Ezt
a következő évben az Apostolicae Curae című bulla követte;
ez „teljességgel semmisnek és érvénytelennek” minősítette
az anglikán szenteléseket. A két dokumentum hangvétele és
tartalma az anglikanizmusra és következményeiben a világ
protestantizmusára nézve nem is lehetett volna sértőbb és
elutasítóbb. A viszony pedig még feszültebbé vált és még
inkább elmérgesedett X. Pius antimodernista hadjáratának
évei alatt.
Az angliai egyháznak is megvoltak a maga modernistái
és antimodernistái, és mélységesen megosztották azok a
felvetések, amelyeket a modern protestáns tudomány
fogalmazott meg a szeplőtelen fogantatás, az Újszövetség
csodái és a feltámadás kérdéseiben. Nagy izgalmat keltett J.



M. Thompsonnak, az oxfordi Magdalen Hittudományi Kar
dékánjának a könyve, a The Miracles of the New Testament
(1911), a Streeter által szerkesztett, Foundations című
esszékötet (1912) és Hensley Henson The Creed in the
Pulpitja (1912). A Vatikán a modernisták tevékenységére
egyszerűen csak büntetéssel válaszolt. Számtalan könyvet
nyilvánítottak tévesnek és ítéltek el, és ezen a területen
gyakorlatilag megszüntették a katolikus tudományos
kutatást. Egyes anglikánok szintén intézkedéseket
követeltek a liberálisok ellen, Thompsontól is megvonta a
püspöke a működési engedélyt. Randall Davidson,
Canterbury érseke azonban ésszerű kompromisszumra
törekedett. Az 1914-es konvokáción elfogadta Temple érsek
kijelentését: „Ha a következtetéseket előre
megfogalmazzák, meghiúsul a kutatás.” Az első hely az
igazságot illeti meg. „Azt mondom minden tisztességes
kutatónak: keressék az igazságot, tegyenek meg minden
tőlük telhetőt, hogy megtalálják, és csakis azt kövessék,
bárhová vezessen is... Ne engedjék, hogy munkájukban
akadályozza őket az a gondolat, hogy eredményeik milyen
következményekkel járnak saját magukra vagy másokra
nézve. Ha megpillantották az igazságot, hát haladjanak
csakis arrafelé.” Ragaszkodott hozzá ugyanakkor, hogy az
anglikán papoknak, mint a keresztény hit meghatalmazott
szószólóinak, támogatniuk kell bizonyos elképzeléseket; s az
egybegyűltekkel elfogadtatott egy olyan megoldást, „amely
megörökíti majd azt a meggyőződést, hogy a Hitvallásban
foglalt történelmi tények az egyház világszemléletének
lényeges elemei”.
Az angolszász megoldás az egyénre helyezte a
felelősség terhét, és hű maradt Szent Pál tanításához. A
tudósnak keresnie kell az igazságot, ám lehetséges, hogy e
folyamat során túlkerül a kereszténység világosan felrajzolt



határain. Ha ez bekövetkezik, helyesebb, ha saját
lelkiismerete fényében veszi szemügyre, mint ha a szőnyeg
alá söpri a tényeket, hisz a kereszténység és az igazság egy
és ugyanaz. E gondolatmenet következménye volt, hogy
vagy hamisnak és tévesnek bizonyul, s ezért felbomlik és
eltűnik a kereszténység, vagy a tudományosság fogja a
problémát végül is megoldani, s a történelmi igazságot a
Szentírással összehangolni vagy összebékíteni. A pápa ezzel
szemben azt az álláspontot képviselte, hogy az ember
túlságosan is törékeny és esendő ahhoz, hogy egymaga
birkózhatna meg az igazsággal; szüksége van tehát
iránymutatásra az Isten útjain járó egyháztól, s ezt az
iránymutatást kell követnie akkor is, ha nyilvánvalóan mást
sugallnak tapasztalatai és érzékei. A vita világosan mutatta,
hogy a katolikus-protestáns érvelés a 16. század óta mit
sem változott.
1914-ben a keresztények még mindig nem tudtak
megegyezésre jutni abban a tekintetben, hogy hitük
miképpen fogadja be a mindenfelől áradó, új ismereteket,
illetve hogy a hívők hogyan sajátítsák el azokat. A kor
spirituális eufóriájával mélységes ellentétben állt ez a
lehangoló tanácstalanság. Sokan voltak még a
triumfalizmus lelkesültjei is. A pápapártiak hittek benne,
hogy idővel minden keresztény megtér majd Rómához, s a
világ fejlődése a pápa irányításával új irányt vehet
voltaképpen visszatérhet III. Ince 13. századába, csak
persze gőzhajóval, repülőgéppel és rádióval. A protestáns
triumfalisták az amerikai voluntarizmus alapján képzelték el
és várták a világ kereszténnyé válását. A jövőről alkotott
elképzelések tehát igen különbözőek voltak, alapgondolataik
azonban azonosak. A Nyugat – szellemi, gazdasági, katonai
és politikai – felsőbbségéhez s ahhoz, hogy annak csak
erősödnie lehet, kétség sem férhetett. A kereszténységnek



ezenfelül továbbra is a Nyugat javát kell szolgálnia. A
Nyugat alapvetően keresztény hit- és erkölcsvilágban élt, a
nyugatiaknak tehát túlnyomórészt keresztény volt a
szemléletmódjuk, és keresztényiek a várakozásaik is.
Az első világháború kitörésével megkezdődött
történelmi folyamat rávilágított e korábban
megkérdőjelezetlen bizonyosságok törékeny voltára. 1914
vízválasztó volt a monarchiák és a legitimitás, a kiváltságok
és a szabadversenyes kapitalizmus, valamint a nyugati
imperializmus és a fehér faj uralma történetében,
előrevetítve mindezek pusztulását, de a kereszténységre is
megsemmisítő csapást mért. Jól bizonyította, mennyire
hiábavaló az utóvédharc, amelyet X. Pius folytatott, hisz az
események folyását nem a tudatos, józan tudományosság,
hanem a bármely főpap vagy Szent Offícium hatáskörén
messze kívül eső, hatalmas erők szabták meg. Még
rosszabb volt, hogy arra is felhívta a figyelmet, milyen
felszínes és ingatag a kereszténység befolyása az uralkodók
cselekedeteire és a tömegek szenvedélyeire. Az európai
kereszténység, amelyről úgy vélték, hogy közösen
elfogadott erkölcsi alapokon nyugszik, nem bizonyult
hatékonyabbnak az Armageddon és a népirtás
megakadályozásában a királyi családok házassági
kapcsolatainál. Oly gazdag múltú s oly sokat vitatott és
védelmezett hitelvi és szervezeti sokfélesége éppily
jelentéktelen szerepet játszott. A háború résztvevői mind
erkölcsi elvekre hivatkozva gyilkoltak, pedig valamennyien
tisztán világi célokat követtek. A hit és a vallási
hovatartozás nem játszott semmiféle szerepet. Az egyik
oldalon a protestáns Németország, a katolikus Ausztria, az
ortodox Bulgária és a muszlim Törökország, a másikon a
protestáns Nagy-Britannia, a katolikus Franciaország és
Olaszország, valamint az ortodox Oroszország állt.



Az ekképpen megosztott keresztény egyházak nem
játszhattak és nem is játszottak szerepet a harcok
megszüntetésében és a kiengesztelődés előmozdításában. A
papság nem tudta s az esetek többségében nem is akarta
nemzeti hovatartozásának fölébe helyezni a keresztény
hitet. A keresztény katonákat arra buzdították, hogy a
Megváltó nevében gyilkolják halomra egymást. Egyes
helyeken még messzebbre mentek. Gyakorlatilag érvényen
kívül helyezték az egyházjog azon pontjait, amelyek
megtiltották a papoknak, hogy embertársaikra fegyvert
fogjanak, és mintegy 79 000 katolikus papot és apácát
mozgósítottak; egyedül Franciaországban 45 000-et. Több
mint ötezer francia pap esett el a harcok során. Nagy
Britanniában nem hívták be a papokat, ám azok minden
tőlük telhető módon és eszközzel szolgálták a háború céljait.
Hensley Henson, Durham későbbi püspöke jegyezte meg a
háború kitöréséről: „Visszasiettünk Durhambe, s hamarosan
teljesen elmerültünk a háborús készülődés feladataiban és
izgalmaiban” – a készülődés az ő esetükben az jelentette,
hogy járták a vidéket, és toborozták a durhami gyalogság
önkénteseit. Dr. Garbett, York majdani érseke örvendezett
azon, hogy tábori lelkészi szolgálatot teljesítő hat káplánja
közül hárman Hadikeresztet kaptak – egyikük ráadásul
magasabb fokozatút. Az anglikánok megszervezték a
„Bűnbánat és Remény Nemzeti Misszióját”, amelyről William
Temple, Canterbury leendő érseke megjegyezte: „...aligha a
legmegfelelőbb módja a világ vége várásának.” A missziót
támogatta a toborzókampányokra szakosodott szélhámos
nagykereskedő és demagóg Horatio Bottomley, aki London
püspökével teázott, ám rögtön ezután azt írta a John
Bullban, hogy a fronton harcoló brit csapatoknak semmi
szükségük „reményre és megbánásra”, hisz hősök és
szentek mindannyian. Zaklatásnak és közmegvetésnek



tették ki magukat azok a papok, akik nem mutattak kellő
lelkesedést a háború iránt. Ebbe a kategóriába került Cosmo
Gordon Lang, York érseke is. Javíthatatlan sznob volt, s a
yorki Empire Music Hallban egy toborzórendezvényen nem
állhatta, meg, hogy el ne pöttyentse II. Vilmos császár
nevét: a császárt legutóbb Viktória királynő ravatala mellett
térdelve és könnyezve látta; ezt a képet – mondta
„megszentelt emlékei” között tartja számon, és
„mélységesen rosszallja azt a goromba és vulgáris
magatartást, amelyet egynémely lapok és úgynevezett
karikatúrák Németország császára iránt tanúsítanak”. A
megjegyzést németbarát állásfoglalásként értékelték, Lang
sok ezer gyalázkodó levelet (és huszonnégy Vaskeresztet)
kapott, kizárták a Yorkshire Klubból, és – „ami a legrosszabb
volt” – hűvösen fogadták Windsorban és Balmoralban is.
Élete végéig kísértette az eset. XV. Benedek pápa csak
fokozta a gyűlöletet, amikor a diplomácia eszközeivel
próbálta megakadályozni a konfliktus kiterjedését.
Sikertelen erőfeszítésével, hogy megóvja Olaszországot,
magára vonta a francia katolikusok neheztelését, úgy is
gúnyolták ezután: „a boche pápa”. 1917 augusztusában tett
fegyverszüneti javaslatát a Domonkos-rendi Sertillange
látványosan utasította el a párizsi Madelaine-templom
népszerű szószékéről: „Mint az evangéliumi lázadó, mi
vagyunk a fiak, kik azt kiáltják: Nem! Nem!” (Sertillange
ebben az időben élvezte érseke, Amette bíboros
támogatását. A háború után a Vatikán bosszút állt; a
szerzetesnek fogságban kellett élnie különböző palesztinai,
olasz és holland kolostorokban, és csak közvetlenül a
második világháború előtt szólhatott és publikálhatott ismét
szabadon.)
Nem meglepő, hogy az ezeréves keresztény birodalom,
Amerika próbálta a legbátrabban – de legalábbis a



leghangosabban – összekapcsolni a nemzeti ügyet és a
vallásos gondolatot. Mint semleges állam, nem fogalmazott
meg erkölcsi különbséget a hadviselő felek között. Wilson
elnök magánbeszélgetésben egy alkalommal megjegyezte:
a szövetségesekhez való csatlakozás Amerika számára „azt
jelentené, hogy beleveszünk a tébolyba, mint a többiek, s
többé nem mérlegeljük, mi helyes és mi helytelen”.
Magatartása a hadba lépés után gyökeresen megváltozott:
„Úgy léptünk be a háborúba – jelentette ki a nyilvánosság
előtt –, mint az igazság elfogulatlan bajnokai.” A zamatos
részleteket a keresztény szószéki retorika szolgáltatta,
akárcsak a polgárháború idején. „Isten rendelte, hogy
belépjünk ebbe a háborúba” – jelentette ki washingtoni
templomában Randolph H. McKim tiszteletes. „Ez a
konfliktus voltaképpen egy keresztes hadjárat, az emberiség
történetében a legszentebb és a legnagyobb. A legmélyebb
és legigazabb értelemben szent háború... Igen, valóban
Krisztus, az Igazságosság Fejedelme szólít bennünket, hogy
halálos küzdelemben szálljunk szembe ez istenkáromló és
szentségtelen hatalommal,” A bostoni Courtland Meyers
tiszteletes így beszélt híveihez: „Ha a császár keresztény,
hát keresztény maga a pokolbéli ördög is, én pedig ateista
vagyok.” Newell Dwight Hillis, a brooklyni Plymouth
templom lelkésze támogatott egy tervet, amely „...az egész
német nép kiirtását... tízmillió német katona sterilizálását és
az asszonyok elkülönítését” kívánta megvalósítani. Az
evangélikus Henry B. Wright, a YMCA (Young Men’s Christian
Association – Keresztény Ifjak Egyesülete) igazgatója, aki
korábban a Yale Egyetem teológiaprofesszora volt így
oszlatta el a katonák lelkiismereti fenntartásait a
bajonettgyakorlatokon: „...látom, amint maga Jézus pillant a
célzókába, és döfi az ellenség testébe szuronyát.” Az
unitárius Albert C. Dieffenbach is úgy vélte, hogy Krisztus



maga is „elvégezné a halál munkáját azon, aki Atyja
ezeréves Királyságának a legveszettebb ellensége”. Shailer
Matthews, a chicagói teológiai főiskola tanára úgy vélte,
hogy a lelkiismeretes tiltakozó elkerülheti a háborgatást,
„feltéve, hogy nincs német akcentusa”, de hozzátette: „egy
amerikaitól... nem keresztényi dolog, ha nem hajlandó részt
venni ebben a háborúban”.
A szervezett amerikai kereszténység legalább
megpróbált némi erkölcsi hozadékra szert tenni az
összeomlásból, amikor a keresztény elvekkel összhangban
álló békefeltételek kiszabását követelte. Christian Ethics in
the World War című könyvében (1918) W. Douglas
Mackenzie úgy „keresztényiesítette” a konfliktust, mint
hadjáratot a német militarizmus ellen, és kijelentette, hogy
az igazi keresztény végkifejlet az lenne, ha a nemzetállam
intézményét a Népszövetség váltaná fel. A Népszövetség
valóban kiutat jelentett a dilemmából, amely elé a háború
állította a keresztényeket. A kereszténység nem volt elég
erős ahhoz, hogy megakadályozza, esetleg lerövidítse a
háborút, enyhítse annak borzalmait, vagy csak annyit
elérjen mindkét oldalon, hogy ne Isten segítségét kérve s ne
az Ő nevében folytassák a gyilkolást – hát legalább a
békemegoldással kívánt összefüggésbe kerülni. Ebben a
szellemben érkezett Versailles-be Woodrow Wilson, s ahogy
John Maynard Keynes megjegyezte: „...De ha az elnök nem
volt vágyaink filozófuskirálya, vajon mi volt?... A rejtély
nyitja, mihelyt ráakadtunk, igen tanulságos volt. Az elnök
olyan, mint egy nonkonformista... lelkész.
Gondolkodásmódja és lelkialkata alapjában véve... teológiai
jellegű. Semmiféle terve, semmiféle elgondolása, semmiféle
építő jellegű ötlete nem volt arra, miként lehetne életet
lehelni azokba a parancsolatokba, amelyeket annak idején a
Fehér Házból hirdetett ki mennydörögve. Bármelyikről



tudott volna szentbeszédet tartani, avagy méltóságteljes
könyörgést intézni valóra váltásukért a Mindenhatóhoz, de
arra már képtelen volt, hogy megfogalmazza konkrét
alkalmazásuk mikéntjét Európa adott helyzetére.” Mint
kiderült, a keresztény vezetés sem tudta közvetíteni az
amerikai gondolatot. A tisztességes és jó szándékú Wilson
kívánta a Népszövetség létrehozását, s a hivatalos vallásos
közvélemény szinte egyhangúlag azt akarta, hogy abban
Amerika is részt vegyen. A szenátus elutasító határozatát
nemtetszéssel vette tudomásul, de képtelen volt
megváltoztatni azt. A keresztények tehetetlensége a háború
után, a béke idején is megmutatkozott.
Az első világháború, a keresztény szekták
polgárháborúja a kereszténység tragédiájának és
szégyenének korszakát nyitotta meg. A háború és az azt
követő béke is leleplezte az egyházak gyengeségét, de a
gonosszal legalább egyik sem azonosult. Erre még várni
kellett egy keveset. A keresztény vezetőkön az 1920-as
években erőt vett a pesszimizmus és az elbátortalanodás. A
triumfalizmus oda volt. A hívek száma látszólag nem
csökkent, vagy legalábbis nem drámai mértékben, de a
keresztény világ látomása elhalványodott, s a keresztény
gondolat védekező pozícióba szorult. Az alaphangot Róma
adta meg. Mint a bizonytalanság korszakaiban
mindannyiszor, megbízható, konzervatív szövetségeseket
keresett. 1922-ben pápává választottak egy
középosztálybeli levéltárost, Achille Rattit – XI. Piust.
Elődjétől, XV. Benedektől eltérően szűk látókörű volt,
fantáziátlan és reakciós. Rettegett a kommunizmustól és a
szocializmustól, és a legfőbb ellenségnek Szovjet
Oroszországot tekintette. Őrizkedett attól, hogy az egyház
kapcsolatba kerüljön a munkásmozgalmakkal, ezért aztán
nem vállalt semmiféle közösséget a



kereszténydemokráciával sem. 1927-ben vonakodva
engedett a rábeszélésnek, hogy ítélje el az Action Française
t, de a lépésre csak akkor szánta el magát, amikor már
végképp elkerülhetetlenné tette Murray provokatív
ateizmusa. A katolikus szociális mozgalmaktól elzárkózott.
Benedek pápa Olaszországban támogatta Don Sturzo
keresztény munkáspártját, a Partito Popolarét, Pius elfordult
tőle, s inkább Mussolini mellé állt azzal az ürüggyel, hogy a
„római kérdést” végre rendezni kell. A dolog 1929-ben, a
lateráni egyezmény aláírásával meg is történt – Pius így
fogalmazott: „visszaadták Istennek Itáliát”; Mussolini pedig
így nyilatkozott róla: „derék olasz”. Sturzo mindezenközben
száműzetésbe kényszerült; utódát, Alcide de Gasperit
bebörtönözték, s a kereszténydemokrata mozgalmat
szétzúzták. A pápa Németországban is a jobboldali
konzervatív tényezőket részesítette támogatásban, a
keresztényszocialistáktól pedig megvonta kegyeit, és nem
volt hajlandó elismerni, hogy nem azonosak a
marxistákkal.
18
Ha a kereszténydemokrata törekvéseket elbátortalanító
pápaság teljességgel következetes lett volna, és távol
tartotta volna magát mindennemű politikától, egyszerűen
csak meg kellett volna fogalmaznia és támogatnia kellett
volna a keresztény elveket, illetve rámutatnia azok
megszegőire. Nem így történt. Míg elméletben elítélte az
egész modern világot és megmaradt saját erődfalai mögött,
a gyakorlatban nagyon is jól kiegyezett a fennálló
hatalmakkal. Mélyen beivódott, talán még a római császári
hatalommal való szövetség idejéből megmaradt reflexei
által vezettetve cselekedett így. Az ágostoni kereszténység
azon a feltételezésen alapult, hogy az egyház és az
államhatalom alapvető egyetértésben él, az egyház
védelmet élvez, erkölcsi tanítása és parancsolatai



nagyjában-egészében megjelennek az állam törvényeiben,
tulajdona sérthetetlen, papjai és püspökei köztiszteletnek
örvendenek, szavára pedig odafigyelnek, ha nem is mindig
fogadnak szót neki. Az egyház ezerötszáz év alatt
hozzászokott ehhez a rendhez. Akár volt egyház és állam
között formális kapcsolat, akár nem, az egyház megszokta,
hogy kedvező világi környezetben működhet. Voltak ugyan
kivételek e szabály alól, de mindig csak igen rövid ideig, és
úgy is kezelték őket, mint átmeneti válságperiódusokat. A
történelem azt mutatja, hogy az egyház sokáig nem,
legfeljebb egy-két emberöltőn át tudta elviselni az állammal
való ellenséges viszonyt. Azt, hogy az egyház hosszasan
mint például a Római Birodalom idején kétszázötven éven át
– működjön nyílt konfliktusban a társadalommal, egyszerűen
nem tartották elképzelhetőnek. A marxistákkal való
megegyezésről vagy akár csak irántuk való toleranciáról
persze szó sem lehetett. A társadalom azon erői között
kellett tehát szövetségeseket keresni, amelyek a leginkább
elkötelezték magukat a marxizmus elleni küzdelemben.
Ideális esetben az egyház legszívesebben a legitimista
katolikus monarchiákkal működött együtt, amelyekkel
mindenre kiterjedő, egyértelmű konkordátumokat köthetett.
Kész volt azonban arra is, hogy a második vagy akár a
harmadik lehetséges megoldást válassza, feltéve, hogy az
által a kompromisszum által az abszolút rossz – a marxista
állam – sakkban tartható. A következő szempontok
motiválták a katolikus stratégiát a két világháború között: a
célszerű megoldás vágya és az attól való félelem, hogy az
egyház nem lesz képes elviselni a tartós súrlódást.
Mindez elsősorban Németországra vonatkozik, ahol a
katolikus egyházat még mindig a Kulturkampf tapasztalatai
befolyásolták. Ez talán még annál is rombolóbb és
veszedelmesebb volt, mint amennyire a pápa vagy akár



Bismarck feltételezte volna. Az a vád, hogy a katolikusok
nem igazi németek, minthogy kulturális szemléletük
ellenkezik a német nacionalizmus szellemével, igen mély és
nehezen gyógyuló sebet ejtett az érintetteken. A német
katolikus közösség az állammal és a többi némettel való
későbbi viszonyában zavarodottá vált, és magatartását
természetellenessé tette a német eszmék és célok iránti
lojalitás lázas bizonygatása és a német társadalommal való
totális azonosulás. Erre biztatták egyébként saját papjai is.
1914-ben a katolikusok háborúpárti lelkesedésükben
jócskán túltettek a protestánsokon. A német katolikus
hierarchia hazafias retorikáját senkinek sem sikerült
túlszárnyalnia. Faulhaber bíboros még azt is kijelentette,
hogy a háború, amelyet a szarajevói merénylet
megtorlására kellett felvállalni, „az igazságos háború
tökéletes példájaként” fog bekerülni a keresztény etika
évkönyveibe.
A katolikus egyházat a németellenesség vádjától való
félelem késztette arra, hogy kiegyezzen Hitlerrel és a
nácikkal. Rettegtek egy újabb Kulturkampf-tól. A német
püspökök, Pacelli érsek, a pápai nuncius és maga a Vatikán
is tartott tőle, hogy a német katolikus egyházat egy
esetleges második hadjárat, amely sokkal dühödtebb – és
bizonyára sokkal hosszabb is – lesz az előzőnél, teljesen
meg fogja semmisíteni. Féltek attól is, hogy Hitler létrehoz
egy, az államnak alárendelt szeparatista egyházat, s a
német katolikusok túlnyomó többsége és a papság is ehhez
fog csatlakozni, leleplezve ezzel a pápaság iránti lojalitás
ingatagságát, aláásva a populista triumfalizmus
koncepcióját, s a világon mindenütt súlyosan veszélyeztetve
a nemzetközi katolicizmus ügyét.
E félelem ereje jól érzékelhető, ha meggondoljuk, mit
vesztettek Hitler elfogadásával a katolikusok.



Németországban a Weimari Köztársaság véget vetett a
lutheránusok hivatalos uralmának, s a katolicizmusnak nem
kellett többé egy barátságtalan protestáns államhatalommal
szembesülnie – gyakorlatilag virágkorát élte Weimar alatt. A
negyvenmillió protestánsnak mindössze 16 000
lelkipásztora volt, a húszmilliónyi katolikusról viszont
húszezer pap gondoskodott. Bismarck korlátozó
törvényeinek utolsó maradványait is hatályon kívül
helyezték. A katolikus egyháznak több pénze volt, mint
valaha. Több száz katolikus lap, folyóirat és klub működött.
Karl Bechem, a Katolikus Centrumpárt történésze 1931-ben
így büszkélkedett: „Soha egyetlen katolikus országban se élt
még a sokféle csoportosulás, klub és egyesület olyan fejlett
rendszere, mint napjaink katolikus Németországában!” A
népes katolikus értelmiségi közösség jómódú volt,
növekedett, és bátran hallatta hangját mindenütt.
A katolikusok nem voltak lojálisak, a „nem elég
nacionalista” Weimarhoz és vegyes érzelmeket tápláltak
Hitler iránt. Tény, hogy néhány püspök kezdetben
ellenségesen viszonyult a nácikhoz. 1930-ban például a
breslaui Bertram bíboros „igen súlyos tévedésnek” nevezte
a náci rasszizmust, és kijelentette, hogy a fanatikus
nacionalizmus „vallásos illúzió, amely ellen minden
lehetséges eszközzel harcolni kell”. Ugyanebben az évben
dr. Mayer, a mainzi érsekség általános helynöke
megerősítette, hogy a katolikusoknak – annak faji politikája
miatt – nem szabad a náci pártra szavazniuk. Támadták a
nácizmust a bajorországi püspökök is, egy kölni püspök
nyilatkozata pedig felhívta a figyelmet a hasonlóságokra az
Action Française-zel, amelyet a Szent Offícium három évvel
korábban megbélyegzett és elítélt. A hasonlóság
felemlítésének azonban nem volt túl sok értelme, hisz
köztudott volt, hogy Róma milyen sokáig habozott, mire



sikerült a kérdésben egyértelműen állást foglalnia – ami
nem is csoda, hiszen az Action Française sem a
szocializmussal, sem a kommunizmussal nem volt
összefüggésbe hozható. (XII. Pius egyébként 1939-ben,
mihelyt pápává választották, minden feltétel nélkül
visszavonta az Action Française-re kimondott ítéletet.)
Egyes püspökök nyíltan megtagadták a nácikkal és
különösen a mind népszerűbb Hitlerrel szembeni
állásfoglalást. Faulhaber bíboros éles különbséget tett a
Führer – akit jó szándékú embernek és derék kereszténynek
tartott –, illetve közvetlen környezetének egyes tagjai
között. (Ez egy meglehetősen elterjedt illúzió volt a
legkülönbözőbb egyházakhoz tartozó, jóhiszemű és
ábrándozó német papság köreiben.) Néhány püspök még
ennél is tovább ment: a berlini Schreiber nem tartotta
magára nézve kötelezőnek a mainzi ítéletet, s amikor 1931
augusztusában Fuldában kísérlet történt, hogy a katolikus
püspökök egyhangúlag ítéljék el a nácizmust, egyszerűen
leszavazták a javaslatot. A püspökök többsége monarchista
volt, és Hitlernél sokkal gyűlöletesebbnek tartották a
liberalizmust és a demokráciát. Fuldában végül is egy
egészen homályos és kétértelmű nyilatkozat született, s ami
még rosszabb: hemzsegtek benne – és más, hasonló
dokumentumokban is – az izzó német patriotizmust
bizonygató, „biztonsági” kitételek és a Németországot ért
méltánytalanságokat: a haza szenvedéseit panaszoló
mondatok – a nyilatkozatok összhatásukban tehát a
náciknak kedveztek, és szinte biztatták a katolikusokat,
hogy rájuk szavazzanak. Amikor tehát megpróbáltak Hitler
hazafias ütőkártyájára játszani, a katolikus püspökök igen jó
szolgálatot tettek neki, és azt érték el, hogy a jámbor hívek
is rá adták szavazatukat.



Amikor pedig Hitler hatalomra jutott, a német
katolicizmus végleg elvetette „ellenséges” magatartását, és
aktívan támogatni kezdte a győzteseket. A dolgot már 1933.
május 28-án megkezdték a püspökök, annak a Rómából
(Pacellitől) érkező világos tájékoztatásnak a hatására, hogy
a Vatikán nem támogatja az ellenállást. A nyár folyamán
Róma konkordátumot kötött Hitlerrel, amelyben egyoldalúan
lemondott a német katolicizmus mint politikai és társadalmi
erőtényező lehetőségeiről, és utasította a katolikus híveket
és papságot, hogy teljes mértékben és feltétlenül fogadják
el az új rezsimet. Az egyház beleegyezett abba is, hogy
Hitler Németországában csak kifejezetten és programjuk
szerint is politikamentes katolikus társaságok és
egyesületek működhetnek; a többinek
szakszervezeteknek, pártoknak, vitaegyleteknek és
mindenfajta érdekérvényesítő csoportoknak
haladéktalanul fel kell oszlaniuk. A fegyverletétel elképesztő
volt: a német katolikusok egy évszázadnyi küzdelmének
minden eredményét egyetlen puskalövés nélkül dobták oda,
és kezes bárányként adták fel azokat az elveket, amelyeket
oly szenvedélyesen és önfeláldozóan védelmeztek a
Kulturkampf éveiben. Mindez pedig ráadásul akkor történt,
amikor a nácik kezdték kimutatni ellenséges indulataikat,
házkutatásokat tartottak a papok otthonaiban, erőszakkal
feloszlatták a katolikus klubokat és egyéb szervezeteket, a
katolikus köztisztviselőket elbocsátották, az egyházmegyei
birtokokat elkobozták, a katolikus lapokat cenzúrázták, és
megpróbálták bezáratni a katolikus iskolákat – mégpedig
jóval azelőtt, hogy Róma aláírta a konkordátumot. 1933.
június 28-án több mint kétszáz ismert és kiváló bajor
katolikus személyiséget, köztük vagy száz papot
tartóztattak le, és nem is engedték őket szabadon, amíg a
Bajor Katolikus Néppárt „önként” fel nem oszlatta magát.



Pacelli így védekezett, amiért azt tanácsolta, hogy Róma
mindenáron és feltétlenül írja alá a konkordátumot:
„pisztolyt tartottak a homlokomhoz”; vagyis választania
kellett „az általuk diktált egyezség és a németországi
katolikus egyház teljes megsemmisítése között”. De ha a
katolikusok nem mertek küzdeni azért, amit épp sikerült
elérniük, akkor vajon mi az, amiért küzdöttek volna?
A katolikusok kapitulációjának egyik oka kétségkívül a
lutheránusoktól való félelem volt. Szorongva és
reményvesztetten tekintettek Hitlerre, míg a protestáns
papság túlnyomó része lelkesedett és rajongott érte. Az
1918-as összeomlás és a protestáns monarchia vége a
lutheránusok számára katasztrófa volt. A weimari alkotmány
137. cikkelye kimondta, hogy államegyház nem létezik; az
ennek valóra váltásához elengedhetetlenül szükséges
törvényeket azonban nem hozták meg, illetve nem
szereztek érvényt nekik, továbbra is kivetették és
behajtották tehát az egyházi adót. A lutheránusok többsége
azonban rettegett egyháza összeomlásától, és ennek
megfelelően gyűlölte Weimart. Még az evangélikus
egyháznak a húszas években végbement hanyatlása is
rémülettel töltötte el őket. Nem bíztak abban, hogy akár
semleges szerveződésként is képesek lennének
fennmaradni, és a módszeres üldözés időszakában éppoly
mélységesen kilátástalannak látták helyzetüket, mint a
katolikusok. Röviden: elveszítették a hitüket. Néhányuk
mindennek következtében megváltót látott Hitlerben és
mozgalmában.
19
Az 1920-as években egy jobboldali
lutheránus csoport létrehozta a Szövetség a Német
Egyházért nevű egyesületet, amely a kereszténység zsidó
gyökereit kiirtva és eltörölve egy, a német hagyományokon
alapuló nemzeti vallást kívánt megteremteni. Nagy kedvvel
játszadoztak Luther demokrácia iránti gyűlöletével és



antiszemita kijelentéseivel. A volt lutheránus prédikátor,
Adolf Stocker hatására azt hirdették, hogy a lutheri
reformáció akkor fog végre kiteljesedni, ha Németország
szellemi hatalma és fizikai ereje ismét helyreáll; Luther
tehát – úgymond – Hitler Keresztelő Szent Jánosa volt. Egy
még szélsőségesebb csoportosulás, a Türingiai Német
Keresztények kereken kijelentették, hogy Hitler „a német
történelem Megváltója... ablak, amelyen át fény ragyogja be
a kereszténység történetét”, a Führer „Isten küldötte”. Egy
harmadik csoport, a Német Keresztény Mozgalom elsőként
köszöntött templomaiban egyenruhás náci egységeket, és
káplánokat jelölt ki, hogy az SA-ban teljesítsenek
szolgálatot. Ez a három csoport 1932 áprilisában Hitler
javaslatára egyesülve létrehozta a Német Keresztények
Hűségmozgalmát, élén Joachim Hossenfelder „birodalmi
vezetővel”, aki haladéktalanul felajánlotta Hitlernek
szolgálatait.
Ha a német protestánsok viselkedése érthetetlennek
tűnik, gondoljunk arra, hogy nekik nem voltak államellenes
hagyományaik. Nem volt dogmatikai vagy morálteológiájuk
az ellenzéki szerephez. Luther kora óta mindig is az állam
szolgálatában álltak, és számos tekintetben a köz szolgáinak
tekintették magukat. A Rómához közel álló anglikánoktól
eltérően soha nem voltak képesek olyan hitelvi álláspont
kialakítására, amelynek révén különbséget tudtak volna
tenni egy nemzeti egyházhoz való tartozás és a hatalomnak
való teljes alávetettség között. Amikor tehát Hitler
hatalomra került, komoly hasznát látta a protestáns
hagyományoknak. 1933. augusztus 3-án a Német
Keresztények Hűségmozgalmának első Nemzeti
Konferenciája elfogadta a következő határozatot: „A német
ember számára az egyház a keresztény Németországért
harcolni köteles hívők közössége... Adolf Hitler állama



szólítja az egyházat, az egyháznak engedelmeskednie kell.”
Két nappal az első zsidóellenes rendszabályok bevezetése
után Otto Dibelius egy Amerikának szánt rádióműsorban
magyarázva a történteket, azzal érvelt, hogy minden „a
rend és törvényesség messzemenő megőrzésével” zajlott le
– mintha bizony ez lett volna a dologban az érdekes. 1933
nyarán egy egységes és közvetlenül a Nemzetiszocialista
Párthoz kapcsolódó protestáns német államegyház
létrehozásának nyitányaként elfoglalták a porosz
evangélikus egyház hivatali helyiségeit, Hitler azonban azt
kívánta, hogy vonják vissza az intézkedést. Mussolinitól
eltérően nem óhajtotta magára venni egy államegyház
terheit. A német keresztény szervezetektől minden
kormányzati státust megtagadott, és Hossenfeldernek sem
adott semmiféle hivatalt, még csak nem is fogadta őt. Nem
szerette a keresztényeket, s a legkevésbé azokat, akik
készek voltak a lába előtt fetrengeni. Az 1933. július 14-i
kabinetülésen elégedettségét fejezte ki „a teljes keresztény
fronton történt haladás”, elsősorban pedig a konkordátum
megkötése miatt. Örömmel töltötte el, hogy a Vatikán
„elfordult a keresztény szakszervezeti csoportoktól”, és úgy
rendelkezett, hogy a tervezett sterilizációs törvény
nyilvánosságra hozatalát halasszák el, míg július 20-án
ténylegesen alá nem írják a konkordátumot.
Mindeközben a német keresztények a náci
propagandagépezet hatékony segítségével elsöprő
győzelmet arattak a protestáns egyházi választásokon.
Jelmondatuk ez volt: „Mellünkön a svasztika, szívünkben a
kereszt!” A lelkipásztorok náci egyenruhát viseltek, és náci
indulókat énekeltek a szinóduson. Nácikat – némelyiket
maga Hitler szemelte ki – szenteltek püspökké, és
elfogadták az árjatörvényeket. Hitler birodalmi püspökké
kívánta választatni Ludwig Müllert, s a választás annak



rendje és módja szerint meg is történt. Felszentelésekor
tartott beszédében Müller „Isten ajándékának” nevezte
Hitlert és a nácikat, Leutheuser lelkipásztor pedig
ugyanezen esemény alkalmával így beszélt: „Krisztus Adolf
Hitler által jött el hozzánk... Ma már tudjuk, hogy a Megváltó
elérkezett... Egyetlen feladatunk van: ne keresztények,
hanem németek legyünk.” Ez az utolsó gondolat többé
kevésbé egybeesett Hitler szándékaival. A csoportot nem
támogatta tovább. Ellenséges érzéseket keltettek ugyanis a
keresztényellenes nácikban, zavarták az egyetlen hatalmi
centrum megteremtésére irányuló törekvéseket, s mindezen
felül nemigen hitt evangélikus bámulóinak óvatosságában
és józan eszében sem. 1933 novemberében egy berlini
tömeggyűlésen, amelyen Müller püspök elnökölt, dr.
Reinhold Krause követelte, hogy „tisztítsák meg az
Ószövetséget a zsidó megtorláserkölcsiségtől meg a
marhakereskedők és ágyasaik történeteitől”; sürgette
ezenfelül az Újszövetség cenzúrázását, s hogy „teljes
egészében gyomlálják ki belőle a Pál rabbi-féle teológiát”, s
helyette a középpontba egy hősi Jézus-figurát állítsanak. A
beszéd hatására számos lelkipásztor csatlakozott egy
bizonyos értelemben véve ellenálló csoporthoz, amelyet
Martin Niemöller alapított, s amely Szükségszövetségnek
nevezte magát. Hitler bosszankodott, s céljai elérésére a
továbbiakban nem próbálta közvetlenül felhasználni a
keresztény mozgalmat. A rajongó nekibuzdulás soha nem
neki, hanem a keresztényeknek kedvezett.
Ebben nem is volt semmi különös. Hitler a katolikus és a
protestáns papság minden önámító próbálkozása ellenére
sem volt keresztény, és kulcsemberei is szinte kivétel nélkül
nyíltan keresztényellenesek voltak. Hitler persze sokszor
kétszínűén viselkedett, formálisan soha nem hagyta el az
egyházat, beszédeiben olykor a Gondviselésre hivatkozott,



és a hatalomra jutása utáni évben többször is elment a
templomba. Az 1920-as években egyszer azt mondta
Ludendorffnak, hogy titkolnia kell a katolicizmus iránti
gyűlöletét, mert a bajor katolikusok szavazataira ugyanúgy
szüksége van, mint a porosz protestánsokéira – „a többit
meg majd azután”. Pártprogramja szándékosan homályos
volt: „Szabadságot követelünk minden vallásfelekezetnek,
amennyiben az államot nem veszélyeztetik, és nem lépnek
fel ellenségesen a német faj erkölcsével és szokásaival
szemben.” Az ilyen óvatosan megfogalmazott minősítésekre
minden értelmes keresztény embernek fel kellett volna
kapnia a fejét, ám az a meggyőződés, hogy Hitler jámbor és
jóságos ember, rendületlenül tartotta magát, különösen a
protestánsok között. Elfogadták mézesmázos ígérgetéseit,
és azt, hogy ha a mozgalomnak erre volt szüksége,
elhatárolta magát embereinek kijelentéseitől és írásaitól
például amikor rámutatott, hogy Rosenberg
keresztényellenes dolgozata, a katolikusok által indexre is
helyezett A 20. század mítosza pusztán személyes
vélemény, nem pedig a párt hivatalos álláspontja. A
valóságban azonban gyűlölte a kereszténységet, és jogos
megvetést érzett a németországi keresztények iránt.
Röviddel hatalomra jutása után mondta Hermann
Rauschnignak, hogy szándékában áll „gyökerestül kiirtani”
Németországból a kereszténységet. „Az ember vagy
keresztény, vagy német. A kettő egyszerre nem megy.” Úgy
gondolta, a legmegfelelőbb módszer „egyszerűen hagyni
elrothadni, mint valami elüszkösödött végtagot”. Később:
„Tényleg azt hiszi, hogy a tömegek újra keresztények
lesznek valaha is? Képtelenség. Soha nem lesznek. A
mesének vége... de mi siettethetjük a dolgokat. A papokkal
megásathatjuk a saját sírjukat. El fogják árulni nekünk még



az istenüket is. El fognak árulni bármit a nyomorúságos kis
munkájukért meg a jövedelmükért.”
Ez a kíméletlenül nyers megállapítás megközelítőleg
igaznak bizonyult. A náci rezsimet sem az evangélikusok,
sem a katolikusok nem ítélték el soha, noha a nácik még
csak meg se próbáltak úgy tenni – ahogy eleinte Hitler –,
mintha keresztények volnának. Az ateizmus vádját a
leghatározottabban visszautasították; Himmler kijelentette,
hogy ateistának nincs helye az SS soraiban. Azt állították,
hogy „a vér vallásának” hívei. Bizonyos értelemben a
millenarista hagyományokat követték, s volt némi
hasonlóság köztük és az 1790-es évek forradalmi
Franciaországának próbálkozó álvallásai között, bár ezeknél
a faji megfontolások nem játszottak szerepet. Mint minden
forradalomkultusz, ők is megpróbáltak valamiféle mitológiát
kialakítani. Kiadtak egy brosúrát bizonyos „liturgiai jellegű
szertartásokról, amelyek fennmaradnak majd évszázadokon
át...” A fő mozzanat „egy emelkedett hangvételű, tíz-tizenöt
perces beszéd” volt; a szertartás folyamán sor került „...a
hívek által közösen mondott hitvallásra”, aztán elhangzott
„a kötelesség és a tisztelet himnusza”; a rituálé lezárásául a
Führernek való tiszteletadás szolgált, végül pedig
elénekelték a nemzeti himnuszok egy-egy versszakát. Az
aratóünnepeken esedékes náci hitvallás például így
hangzott:
Hiszek a németek országában, az ez ország szolgálatára szentelt életben;
hiszek az isteni teremtő erő megnyilatkozásában és a tiszta vérben, amelyet a
német nemzet fiai ontottak békében és háborúban, amely eltemettetett és
szentté magasztosult, s amely feltámadt és él elevenen mindenkiben, akiért
kiontatott. Hiszem, hogy örökké él majd itt e Földön a vér, amely kiontatott és új
életre támadt azokban, akik felismerték az áldozat jelentését, és készek ismét
meghozni az áldozatot... Hiszek az örök Istenben, az örök Németországban és az
örök életben...



A nácizmus – a kommunizmustól eltérően – lényegét
tekintve nem volt materialista, a kereszténység
szentségtelen paródiája volt, amelyben Istent a rasszizmus,
Krisztust pedig a „német vér” helyettesítette. Voltak
különleges náci ünnepek, például november kilencedike,
amikor az 1923-as puccsra emlékeztek; voltak náci passiók
és gyászünnepek, amelyekről Hitler így beszélt: „Kiontott
vérük Birodalmunk keresztelőoltára lesz.” A tényleges
szertartás egy passiójátékra emlékeztetett. Voltak náci
szentségek is. Az SS számára például sajátos esküvői
szertartást dolgoztak ki: szerepeltek benne rúnafigurák meg
virágokból rakott napkorong, egy fémedényben tűz égett, a
nyitány a Lohengrin egy kórusa volt, utána pedig a fiatal
párnak kenyeret és sót adtak át. Az SS keresztelő
szertartásakor a helyiség közepén oltárt állítottak fel Hitler
képével és a Mein Kampf egy példányával, a falon pedig
gyertyák, náci zászlók, az Életfa képe és fiatal fákról tört
ágak díszelegtek. A zenét Grieg Peer Gyntjéből vették (a
Napfelkelte), volt felolvasás is a Mein Kampfból, sor került a
keresztszülők fogadalmaira, és a keresztény szertartás más
elemeire is, ám pap helyett egy SS-tiszt vezette a
ceremóniát, s végül az SS-hez való hűség himnuszát
énekelték el a résztvevők. Még megfelelő asztali fohászról is
gondoskodtak az árvaházak lakóinak, és megírták az ismert
dalok náci változatát is – például:
Csendes éj, szentséges éj.
Ragyogj, hűvös, nyugodt fény,
Kancellárunk erős, bátor, szilárd,
Éberen őrködik, ő vigyáz ránk
Vezérünk, gondos atyánk
vezérünk, gondos atyánk...



Volt külön szertartás a náci temetésekre is.
E kultusz létéről természetesen mindenki tudott. A
katolikus hierarchia úgy próbálta szépíteni kudarcát, hogy
bizonygatta: Hitlernek sejtelme sincs mindeme
pogányságokról, azok csupán a szélsőséges, rajongó lelkek
túlzásai. Nem volt ellenvetése a náci ifjúsági táborok ellen,
ahol sok százezer keresztény ifjú is megfordult, pedig Hitler
nem titkolta céljait: „Erős, ügyes, kemény és rettenthetetlen
ifjakra van szükségem... szemükben egy vadállat
nemességének és szabadságának lángjaival... így fogom az
ezeréves elfojtottságnak még az emlékét is eltörölni.” A
katolikusok sem saját, honi vezetőiktől, sem pedig Rómától
semmilyen tekintetben nem kaptak felmentést vagy akár
csak enyhítést az alól a hierarchia 1933-as határozatával
rájuk szabott erkölcsi kötelezettség alól, hogy a törvényes
náci hatalomnak engedelmeskedniük kell. Püspökeik soha
nem mondták ki hivatalosan, hogy a rendszer gonosz, de
még azt sem, hogy talán vannak bizonyos tévedései. A nagy
fordulópont még a legelvakultabbak számára is elérkezett
1934 júniusában, amikor a náci állam véghezvitte a nagy
tisztogatást. A meggyilkoltak között volt dr. Erich Klausener,
az Actio Catholica főtitkára, Adalbert Probst, a Katolikus
Sportszövetség igazgatója, dr. Fritz Gerlich, egy müncheni
katolikus hetilap főszerkesztője és Bernard Stempfle atya,
egy antiszemita bajor lap főszerkesztője – Hitler nem
engedélyezte, hogy a holttesteket átadják a
családtagoknak, és elhamvasztatta őket, ezzel is megalázva
a katolikusokat. A püspökök ekkor sem tiltakoztak, egyetlen
szavukat se lehetett hallani. Némák maradtak az
evangélikusok is. Kizárólag pozitív megnyilvánulások,
észrevételek hangzottak el. Dr. Dietrich, Nassau-Hessen
evangélikus püspöke táviratot küldött Hitlernek, kifejezve
„legforróbb köszönetét az első nagy mentőakcióért”, ezután



pedig körlevelet adott ki, amelyben közhírré tette, hogy a
vérfürdő „megmutatta a világnak a Führer hasonlíthatatlan
nagyságát”, illetve hogy „Isten küldte Őt nekünk”. Az
egyházak kudarca ebben a döntő pillanatban – amikor
megmutatkozott a rendszer lényegéből fakadó bűnössége
és gonoszsága, s megnyílt az út minden eztán következő
borzalom előtt – azt bizonyította, hogy Hitler helyesen ítélte
meg a szervezett németországi kereszténység állapotát és
képességeit. „Minek veszekednénk velük? – kérdezte. – Ezek
mindent lenyelnek, hogy megőrizhessék anyagi helyzetüket.
Sose lesz itt konfliktus. El fogják fogadni a szilárd központi
akaratot, nekünk meg majd egyszer-kétszer meg kell
mutatnunk, hogy ki is itt az úr.” Az egyházak mind Hitlertől
kapták a pénzüket. Az evangélikusok éppúgy, mint a
katolikusok – állami egyházak lévén –, az adófizetők
márkáiból és pfennigeiből éltek. Hitler egy 1939 januárjában
tartott beszédében rámutatott, hogy a két egyház az állam
után Németország legnagyobb földbirtokosa, és hogy az
államtól kapott anyagi támogatásuk az 1933-as 130 millió
márkáról öt év alatt 500 millióra növekedett – a háború alatt
egyébként meghaladta az egymilliárdot is.
Tulajdonképpen mindkét egyház megbízhatóan és
hatékonyan támogatta a rezsimet. A katolikus püspökök
örömmel látták, hogy „Németországban a hatalom és
tekintély új erőre kap”. A trieri székesegyházban
Bornewasser püspök így beszélt az ifjúsághoz: „Emelt fővel
és biztos léptekkel léptünk az új birodalomba, és készek
vagyunk testünk és lelkünk minden erejével szolgálni azt.”
1934 januárjában Hitler fogadta az evangélikus egyház
tizenkét irányítóját, akik a találkozó után megvontak minden
támogatást a Szükségszövetségtől, és nyilatkozatot adtak
ki, amelyben kérték „a német evangélikus egyház vezetőit,
hogy egyhangúlag nyilvánítsák ki a Harmadik Birodalom és



annak Vezére iránti lojalitásukat. Mélységesen elítéltek
minden, az állam, a nép vagy a (náci) mozgalom ellen
irányuló áskálódást és kritikát, mert ezek szándékaikban a
Harmadik Birodalmat veszélyeztetik. Különösképpen elítélik
a külföldi sajtót, amiért – hamisan – úgy állítják be az
egyházon belüli vitákat, mintha azok az állammal való
konfliktusok volnának.” Evangélikusok voltak Hitler
legalázatosabb támogatói, de azok is, akik egyedüliként az
államegyházakhoz tartozók közül szembeszegültek vele.
Bizonyosfajta ellenállás már 1934 májusában
körvonalazódott, amikor az evangélikus barmeni hitvallás
elutasította „azt a hamis elméletet, hogy az állam sajátos
megbízatásán túl és azon felül az emberi élet egyetlen,
kizárólagos rendjévé válhat, és azzá is kell válnia, betöltve
ekképpen az egyház szerepét is”. Ez azonban nem politikai,
hanem teológiai állásfoglalás volt, a politikai szembenállást
a Hitvalló Egyház soha nem kockáztatta meg. Még Niemöller
templomában is náci zászlók díszítették a falakat, a
gyülekezet pedig karlendítéssel tisztelgett. A lelkipásztorok
bátorságának is voltak határai. Amikor néhányuk 1936-ban
eljuttatta személyes tiltakozását Hitlerhez (a dokumentumot
később Svájcban nyilvánosságra hozták), olyan felzúdulás
keletkezett – Hitler népszerűsége ebben az időben
rohamosan növekedett –, hogy az aláírók meghátráltak. Az
olimpiai játékok után dr. Weisslert, aki a tiltakozás
publikálását engedélyezte (és ezért a Hitvalló Egyház
kizárta híveinek soraiból), Sachsenhausenbe vitték, és pár
hónappal később agyonverték.
Az első és gyakorlatilag az egyetlen katolikus tiltakozás
XI. Pius Mit Brennender Sorge című enciklikája volt, amelyet
Németországba csempésztek, és 1937 virágvasárnapján
felolvastak. A szöveg nemcsak a konkordátum sokszoros
megsértését támadta, de a náci állam faji doktrínáját is.



Hitler egyszerűen hadüzenetnek tekintette a
dokumentumot. A terjesztését minden különösebb nehézség
nélkül betiltotta, és nincs rá bizonyíték, hogy az eset
bármiféle katolikus tiltakozást váltott volna ki. Gyakorlatilag
úgy bánt el az államegyházakkal, hogy még a hangját se
kellett felemelnie. A külföldi kapcsolatokkal rendelkező
papokat vagy apácákat 1935-től a valutatörvényre alapozva
büntette, ezt a módszert később átvették a kommunista
államok is. A Gestapo szükség esetén szolgáltatta a
megfelelő nyomást, de nemigen kellett keményebb
eszközöket bevetnie. Papokat – egy-két kivétellel – nem
kellett hosszú ideig bezárva tartani; a mintegy tizenhétezer
evangélikus lelkipásztor közül ötvennél többen sose voltak
egyszerre börtönben. Ami a katolikusokat illeti: egy
püspököt elmozdítottak, egy másik pedig – a
valutaszabályok megsértéséért – rövid börtönbüntetést
kapott. Ellenállásról nem esett szó annak ellenére, hogy a
nácik 1939 nyarán bezárattak minden egyházi iskolát. Csak
a szabad szekták ragaszkodtak elveikhez elég elszántan
ahhoz, hogy nyílt szankciókat provokáljanak. A legbátrabbak
a Jehova Tanúi voltak, akik a kezdetektől fogva világosan
kinyilvánították állásfoglalásukat, és ennek megfelelő
megtorlást is kellett elszenvedniük. Ők tökéletesen
gonosznak ítélték a náci államot, és megtagadtak vele
bárminemű együttműködést. A nácik ezzel szemben a
nemzetközi zsidó-marxista összeesküvés részeseinek vélték
őket. Sokukat halálra ítélték, mert megtagadták a fegyveres
katonai szolgálatot, és másokat is arra buzdítottak, hogy így
tegyenek; sokan Dachauban végezték, vagy különböző
elmegyógyintézetekben. Mintegy egyharmadukat ölték
meg, és kilencvenhét százalékuk szenvedett valamiféle
üldöztetést. Ők voltak az egyetlen keresztény csoport,
amely kivívta Himmler csodálatát; 1944 szeptemberében



azt javasolta Kaltenbrunnernek, hogy a végső győzelem
után át kellene telepíteni őket a meghódított Oroszország
síkságaira.
Az ismertebb keresztények egyikét, Dibeliust 1937-ben
letartóztatták, de felmentették. Ez történt Niemöllerrel is, őt
azonban nem engedték szabadon, koncentrációs táborba
vitték. Ahogy Hitler egyre biztosabban tartotta a markában
Németországot, egyre gyengült az ellenállás is. A Gestapo
1938–39-es jelentéseiből kiderül, hogy az evangélikusok
feladták a küzdelmet. Az ausztriai egyházak örömmel
üdvözölték az Anschlusst. Az osztrák katolikus hierarchia
megkönnyebbülten ünnepelte a Hitler által bevezetett
korlátozásokat: „...a nemzetiszocialista mozgalom akciói
elhárították a mindent elpusztító, istentelen bolsevizmus
veszélyét.” Örültek a későbbi intézkedéseknek is, áldásukat
adták rájuk, és ezzel a szemlélettel terelgették nyájaikat is.
Éppily lelkesek voltak a kevésbé jelentős létszámú osztrák
evangélikusok is. Válaszul az ausztriai püspökök
megalázkodására Hitler semmisnek nyilvánította a
Vatikánnal kötött konkordátumot, bezáratta az egyházi
iskolákat, Innitzer bíboros palotáját pedig kiraboltatta és
felgyújtana. Az 1939 márciusában pápává választott XII.
Pius mindennek ellenére sietett barátságos üdvözlő levelet
küldeni neki, és néhány nappal később nem volt hajlandó
elítélni Csehszlovákia lerohanását, holott jól tudta, hogy a
cseh katolikusok – akik keresztény hitben való
megtartásáért háromszáz évvel azelőtt oly elszántan
küzdöttek a jezsuiták – ennek következtében haladéktalanul
el fogják veszíteni iskoláikat. Az ország elfoglalását úgy
értelmezte, mint „történelmi folyamatot, amelyben az
egyház politikai tekintetben nem érdekelt”. 1939 áprilisában
a protestánsok és a katolikusok is meghúzták a harangokat



Hitler születésnapján, Bertram bíboros, a katolikus prímás
pedig táviratban fejezte ki jókívánságait.
Az egyházaknak komoly szerepük volt a második
világháború kitöréséhez vezető eseményekben. Az
evangélikusok és a katolikusok is arra buzdították a
németeket, hogy engedelmeskedjenek a Führernek, és
harcoljanak a győzelemért. Az egyetlen kivétel Preysing,
Berlin katolikus püspöke volt. A német püspökök a jelek
szerint még csak nem is vitatkoztak azon, hogy igazságos
volt-e vagy sem a Hitler expanziós törekvései által
kirobbantott háború. Grober érsek így érvelt: „Rövidlátásuk
és érzelmeiktől való befolyásoltságuk miatt az egyház soha
nem hagyta az egyes emberekre annak eldöntését, hogy
egy olyan esemény, mint egy háború, elfogadható-e, avagy
sem. A végső döntés mindig is a törvényes hatalom kezében
volt.” Csakhogy mit mondott most a törvényes hatalom?
Semmit. Az egyetlen lényegi állásfoglalás már az
események utóján fogalmazódott meg, amikor Jager érsek
további áldozatok meghozatalára szólítva a katolikusokat,
Németország két legnagyobb ellenségéről írt: „...a
liberalizmus és individualizmus egyfelől, s a kollektivizmus
másfelől.” A többiek egyszerűen csak a Hitlernek való
feltétlen engedelmességet szajkózták nyájaiknak. A pápa
sem adott útmutatást, kapaszkodót. XII. Pius azt tanácsolta
a katolikusoknak, hogy „legyenek a harcban bátrak és
könyörületesek”, függetlenül attól, hogy történetesen
melyik oldalra is vetette őket a sors. A háború első
időszakában tett kijelentéseit később azzal mentegette,
hogy mindkét fél a maga szája íze szerint értelmezte azokat.
Csak hát akkor mi értelme volt egyáltalán megfogalmazni
őket? Mindennek ismeretében kell értékelnünk a fejezet
elején idézett enciklikát. Mindenesetre különös, hogy a



katolikus Lengyelország náci-szovjet szétmarcangolásáról az
egész dokumentumban egyetlen szó sem esik.
A háború alatt az egyházak – ha lehet – még
szervilisebbekké váltak. Mindennapivá vált a vagyonuk
elkobzása, minden minisztérium elvette tőlük, amire csak
kedve kerekedett. A fegyveres erőknél keresztényellenes
propaganda folyt. Az egyházak azonban továbbra is
harangszóval ünnepelték a nácik győzelmeit, míg csak el
nem vették és be nem olvasztották a harangokat is. Az
egész birodalomban mindössze hét katolikus tagadta meg a
fegyveres szolgálatot, hatukat kivégezték, egyet pedig
elmebetegnek nyilvánítottak. A protestánsok közül sokkal
többen váltak áldozattá, de az ő számuk is jelentéktelen.
Egyházi vezetőjük, Kerrl 1940 januárjában az evangélikusok
minden vagyonát felajánlotta az államnak, s Hitlert a
„legfőbb vezetővé” és Summus Episcopusszá nevezte ki.
Hitler megvetően utasította vissza a megtiszteltetést, és
amikor 1941-ben értesült Kerrl haláláról, megjegyezte: „A
tiszta kereszténység, a katakombák kereszténysége azt
jelenti, hogy az ember valóra váltja a keresztény tanítást. Ez
egyszerűen az emberiség pusztulásához vezet. Nem egyéb,
mint egyfajta őszinte bolsevizmus meg némi metafizikus
csillogás.” Hitler tehát, akit XII. Pius az Oroszország elleni
védekezés nélkülözhetetlen bástyájának tekintett, maga
minősítette azonosnak a kereszténységet és a
kommunizmust.
Végül elhatározta, hogy ha a zsidókkal végzett,
megsemmisíti a keresztényeket is. A zsidók dolgában
bízvást számíthatott a német keresztények támogatására,
vagy legalábbis arra, hogy nem lesznek ellenvetéseik. „Ami
a zsidókat illeti – mondta az osnabrücki Berning püspöknek
1933 áprilisában –, én csak folytatom azt, amit a katolikus
egyház már ezerötszáz éve gyakorol.” Való igaz: a 19.



századi német katolicizmusnak voltak bizonyos antiszemita
vonulatai. Az 1870-es években Martin, Paderborn püspöke
kijelentette, hogy valósaknak tartja a legendákat, amelyek
szerint a zsidók keresztény gyermekeket gyilkolnak meg
titkos szertartásaikon. Az antiszemitizmus akkor is erőre
kapott, amikor a zsidók támogatták a Kulturkampf
intézkedéseit. Egy katolikus lexikon (1930)
megengedhetőnek tartotta a „politikai antiszemitizmust”,
feltéve, hogy az erkölcsileg elfogadható eszközökkel
törekszik céljait megvalósítani. Buchberg püspök a
túlságosan is erős zsidó tőkével szembeni „jogos
önvédelemnek” tekintette az antiszemitizmust (1931).
Grober érsek, egy, a vallási kérdéseket tárgyaló kézikönyv
szerkesztője a faj szócikkben a következőket fogalmazta
meg:
Minden ember maga viseli saját létezésének és fennmaradásának
felelősségét, és a teljességgel idegen vér behatolása egy vitathatatlan
történelmi értékű nemzet számára mindig kockázatot jelent. Ekképpen tehát
senkitől nem lehet megtagadni azt a jogot, hogy faji környezetében
háborítatlanul élhessen, s ennek érdekében megtegye a megfelelő
óvintézkedéseket. A keresztény vallás mindössze azt követeli, hogy a felhasznált
eszközök ne sértsék az erkölcsi törvényt és a természetes igazságot.
Mit jelentett mindez a gyakorlatban? Sok zsidó
katolizált, hogy megmeneküljön az üldöztetéstől, az
„újkeresztények” régi spanyolországi problémája tehát
megújult formában bukkant elő. Az 1935-ös nürnbergi
törvények ezzel a kérdéssel is foglalkoztak, és megtiltották
két katolikus házasságkötését, amennyiben egyikük nem
árja származású. Az egyház nagyjában-egészében elfogadta
az új törvényt, amelyet korábban spirituális illetékességi
körébe való megengedhetetlen behatolásnak minősített.
Egy katolikus püspök, Hudel, kifejezetten védelmébe vette a
nürnbergi törvényeket. A papság próbálkozásai a zsidó



származású katolikusok védelmezésére szórványosak voltak
és eredménytelenek. Megkísérelték elérni, hogy a nácik
vonják vissza a fajilag vegyes házasságok kötelező
felbontására vonatkozó rendeletet, a siker azonban
feltehetően sokkal inkább az árja feleségek tiltakozásának
volt köszönhető. Amikor a püspökök – amint arra olykor sor
került – elítélték az „ölést”, soha nem használták a zsidó
vagy nem árja szavakat, és soha nem fogalmazták meg
világosan, mi is az, amit bűnös cselekedetnek tekintenek. A
mészárlásokban részt vevő katolikusoknak soha nem
mondták meg a papjaik, hogy helytelenül cselekszenek – a
kérdés egyébként teljességgel elméleti, hisz nyilvánvalóan
tisztában kellett lenniük vele. A katolikus egyház
kiközösítette azokat, akik úgy végrendelkeztek, hogy
testüket hamvasszák el, s éppígy kiközösítette a
párbajozókat is, azt azonban nem tiltotta, hogy hívei
koncentrációs táborokban teljesítsenek szolgálatot – 1938
végén az SS létszámának 22,7 százalékát tették ki a
gyakorló katolikusok. Lichtenberg, Berlin polgármestere egy
volt azon kevés katolikus közül, akik komolyan tiltakoztak a
zsidók védelmében; 1943-ban pusztult el, útban Dachau
felé. A világi keresztények se voltak sokkal jobbak,
püspökeik magatartása pedig összehasonlítva holland,
francia és belga társaik kitartásával, még szégyenletesebb.
A Hitvalló Egyház poroszországi szinódusa 1943-ban
rámutatott, hogy a zsidók kiirtása ellentmond az ötödik
parancsolatnak – a katolikus püspökök soha nem
merészelték megismételni ezt a kijelentést.
Mentségükre talán azt lehetne felhozni, hogy nem
kaptak a pápától világos útmutatást. Amikor a francia
érsekek és bíborosok 1941 júniusában kifogásolták Pétain
zsidótörvényeit, Léon Berard, a vichyi kormány vatikáni
nagykövete kijelentette: a Vatikán nem tartja őket



ellentétesnek a keresztény tanítással. A Szentszék ellenállt
a számtalan sürgetésnek, hogy foglaljon állást a
zsidóellenes atrocitások kérdésében. 1943 őszén Hudel
püspök, a római német katolikus közösség vezetője arra
kérte a német katonai parancsnokot, hogy állítsa le
nyolcezer zsidó letartóztatását és deportálását; s nem azzal
érvelt, hogy meggyilkolásuk helytelen dolog, hanem így:
„Tartok tőle, hogy ellenkező esetben Őszentségének nyíltan
állást kellene foglalnia, az pedig a németellenes
propagandának tenne jó szolgálatot.” Ő is, és a német
nagykövet, Ernst von Wiezsacker is magától értetődőnek
tekintette, hogy Pius önszántából nem, csakis külső nyomás
hatására fog tiltakozni – jól ismerték az emberüket. Pius
tényleg nem tett semmit, noha ezer zsidót hurcoltak el.
Mindössze annyi történt, hogy a Vatikán hivatalos lapjában,
az Osservatore Romanóban megjelent egy nyilatkozat,
amely „túlságosan nyersnek” minősítette a zsidók
vagyonának elkobzását, illetve azt, ahogyan a koncentrációs
táborokban bánnak velük. Hogy milyen lett volna a
megfelelően nyers bánásmód, arról a lap nem adott
tájékoztatást. Pius nyelvét a természetes félelmen és a
Vatikán biztonságának féltésén kívül minden bizonnyal az
fékezte meg, hogy azt hitte: a Hitlerrel való végleges
szakítás egy szeparatista német katolikus egyház létrejöttét
eredményezheti. Kicsinyhitű volt, akárcsak a protestáns
lelkipásztorok. A francia Tisserant bíboros, aki Rómában
szemtanúja volt az egész szomorú történetnek, egy
alkalommal így fogalmazott: „Attól tartok, a történelem
elmarasztalja majd a Szentszéket, amiért politikájában az
önző kényelmet tartotta szem előtt, és semmi mást.”
Vajon dacolhattak volna-e a németek egy hasonló, a
gyakorló keresztények kiirtására irányuló hadjárattal?
Megfelelő nyomással lehetett hatni Hitlerre is. Semmilyen



feljegyzés nem maradt fenn esetleges egyházi
tiltakozásokról az olyan náci tevékenységek ellen, mint az
emberi tenyészfarmok működtetése vagy a Himmler-féle
Lebensborn Institutban és másutt is folytatott szaporítási
kísérletek. 1941 augusztusában azonban a münsteri Galen
püspök az emberi élet szentségéről tartott szentbeszédet,
amelyben kitért a kötelező eutanáziaprogramra is. A
szöveget széltében terjesztették, s egy ideig mindenki erről
suttogott. A püspököt nemcsak hogy nem bántotta – pedig a
nácik követelték, hogy akasszák fel –, de Hitler leállíttatta az
eutanáziaprogramot is. (Később aztán megengedte, hogy
titokban folytassák, és 1943-ban kiterjesztették az árva
gyerekekre is.) Az eutanáziaprogram volt az egyetlen dolog,
amit a német nép elég fontosnak tartott ahhoz, hogy
felemelje a szavát, eltekintve a kötelező válás ellen hevesen
tiltakozó néhány asszony esetétől; Hitler minden esetben
legalábbis a felszínen – engedett, ami azt bizonyítja, hogy
ezekben a dolgokban korántsem volt olyan hajthatatlan,
mint ahogyan azt a pápa vagy a német katolikus papok
feltételezték. Meg kell jegyeznünk, hogy amikor az
eutanáziaprogram áldozatainak szánt gázkamrákat végül is
a minden korosztályhoz tartozó zsidók pusztítására
használták fel, semmiféle keresztény tiltakozás nem volt
hallható.
A pápaság azt nem ismerte fel, hogy a nácik sokkal
veszedelmesebb ellenségei a kereszténységnek, mint a
kommunisták. Leleplezték és láthatóvá tették ugyanis a
keresztények bizonytalanságát, gyengeségét és
gyávaságát, a kommunisták viszont épp arra
kényszerítették őket, hogy mutassák ki erejüket – s
mindezeken túl: a nácik sokkal komolyabban és
eltökéltebben törekedtek arra, hogy a kereszténységet
véglegesen eltöröljék. Amikor az 1944. júliusi



összeesküvésben részt vett keresztény arisztokratákat
bíróság elé állították, a tárgyalást vezető Roland Freisler így
fordult egyikükhöz: „Moltke gróf úr, a kereszténység és mi,
nácik egyvalamiben hasonlítunk: a teljes emberre tartunk
igényt.” A nácizmus valódi veszélyét a kereszténységre
legalábbis Németországban, Ausztriában és Olaszországban
– maguk a nácik sokkal nyíltabban fogalmazták meg, mint a
katolikus vezetők, akik nem is igen törődtek vele. Hitler
sokkal drákóibb intézkedéseket kívánt bevezetni a
keresztényekkel szemben, mint amilyeneket Oroszország
valaha is tervezett. 1941. december 13-án például szűk
körben megjegyezte: „A háborúnak egy napon vége lesz.
Akkor majd a vallási probléma megoldása lesz életem utolsó
nagy feladata... A végső állapotnak így kell festenie: a
szószéken egy szenilis vén pap beszél, s vele szemben
néhány sötét vénasszony, olyan hülyék és bornírtak, hogy
több se kell.” A Lengyelországban és másutt foganatosított
keresztényellenes intézkedések alaposabbak és
kegyetlenebbek voltak, mint az oroszországiak, és
egyformán érintették a katolikus, protestáns és ortodox
egyházakat. „Nem nyughatunk, míg gyökerestül ki nem
irtottuk a kereszténységet” – mondta Himmler. A náci
jövőképet Warthegau előlegezte meg; ezt a kísérleti
területet Lengyelországban hozták létre, és teljes
egészében a párt irányításának rendelték alá. A terv
nemcsak állam és egyház elkülönítését tartalmazta, de a
régió fokozatos és módszeres lerombolását is. Vajon tudott-e
minderről XII. Pius? Általában minden fontos történésről
megfelelő részletességgel értesült. Egy alkalommal így
beszélt a bíborosi kollégium előtt: „A nácizmus... sátáni
jogar... gőgös és arcátlan elfordulás Jézus Krisztustól,
tanításának és a Megváltás művének megtagadása, az
erőszak imádata, a faj és a vérség bálványozása s az emberi



méltóság és szabadság eltiprása.” Ez azonban 1945
júniusában történt, amikor a németek már letették a
fegyvert, és megnyugtatóan halott volt Hitler is.
A keresztény hit erkölcsi alapjaira tehát még az elsőnél
is súlyosabb csapást mért a második világháború. Feltárta a
reformáció bölcsője, Németország egyházainak
kiüresedettségét és a Szentszék gyávaságát. Ez egyformán
jelentette a katolikus és protestáns triumfalizmus végzetét.
A kereszténység végbizonyítványa azonban nem
egyértelműen szégyenletes. A nácikkal és Hitlerrel szemben
tanúsított ellenállásuk erőtlen és eredménytelen volt, de
mégiscsak létezett; ráadásul kitartóbb és megalapozottabb
volt, mint a német társadalom bármely más elemének
szembeszegülése. Egyes nyugati keresztények felismerték
ezt a gyenge ellenállást, és megpróbálták segíteni: a háború
legsötétebb mélységei fölött is ott feszült a keresztény
kommunikáció vékony kis fonala. Az 1930-as években
Chichester anglikán püspöke, George Bell kapcsolatot tartott
fenn az evangélikus egyház náciellenes csoportjaival,
elsősorban Dietrich Bonhoeffer lelkésszel. A háború
kitörésekor megpróbált szembeszállni a lelketlen és
nemtörődöm keresztény patriotizmussal, amely 1914-ben
mindkét oldalon szította a gyűlölködést. Voltaképpen ő volt
a két világháború egyetlen keresztény főpapja, aki
egyáltalán megpróbálta kitalálni, mit is kell tennie egy
kereszténynek az adott körülmények között. 1939
novemberében Az egyház feladatai háború esetén címmel
megjelentetett egy cikket, amelyben kifejtette: a
legfontosabb, hogy az egyház maradjon meg egyháznak, és
ne „az állam spirituális szárnysegédje” legyen. Meg kell
határoznia a követendő irányvonal alapelveit, és „nem
szabad tétováznia... hogy a megtorló intézkedéseket és a
polgári lakosság saját nemzetének hadserege általi



bombázását elítélje. Szembe kell szállnia a gyűlöletet szító,
hazug propagandával. Készen kell állnia arra, hogy
helyreállítsa az ellenséges nemzettel való baráti
kapcsolatokat. Ellen kell szegülnie a népirtó vagy tömegeket
szolgaságba döntő háborúnak s minden olyan törekvésnek
és intézkedésnek, amelyek megalázzák a népet és
lerombolják az emberek erkölcseit.”
Bell minden tőle telhetőt megtett, hogy valóra váltsa
elveit, amelyek mindegyikét – s ráadásul az egyházak
tudtával és bátorításával – sutba dobták a szövetségesek.
1942 kora nyarán Svédországba utazott, s ott kapcsolatot
létesített a német ellenállással és Bonhoefferrel, aki 1940
ben, Hitler franciaországi sikerei után azt mondta
barátainak: „Ha azt állítjuk, hogy keresztények vagyunk,
megalkuvásnak vagy fontolgatásnak nincs helye. Hitler az
Antikrisztus. Folytatnunk kell a munkánkat, és meg kell őt
semmisítenünk, akár vannak sikerei, akár nincsenek.”
Bonhoeffer utolsó üzenetét 1945 áprilisában, közvetlenül a
kivégzése előtt csempészték ki a börtönből, és juttatták el
Bellnek: „...hiszek a nemzeti érdekek fölött álló Univerzális
Keresztény Testvériség gondolatában, s abban, hogy győzni
fogunk.” Bell minden tőle telhetőt megtett azért, hogy
fékezze a szövetségesek kegyetlen indulatait. Úgy gondolta:
„az egyház nem engedheti meg magának, hogy keresztes
hadjáratnak minősítsen bármely e világi háborút”. Követelte
egy, az éjszakai bombázásokat tiltó nemzetközi egyezmény
megkötését, de Canterbury érsekétől, Cosmo Gordon
Langtól nem kapott támogatást. Csupán annyit tudott elérni,
hogy a kormány nyilatkozatot bocsátott ki arról, hogy végső
célja nem a német nép teljes megsemmisítése, a
bombázások kérdésében pedig 1943 júliusában kemény
dorgálást kapott Lang utódától, Temple érsektől: „Nem
vagyok felhatalmazva arra, hogy szószólója legyek az



ügynek (amelyről tudom, hogy létezik), mert nekem
magamnak nincs részem benne.” Bellt elborzasztották a
német városok elleni gyilkos angol légitámadások,
amelyekhez később csatlakoztak az amerikaiak is. 1943
szeptemberében a következőket írta a Chichester Diocesan
Gazette hasábjain: „Bombázni a városokat, kitervelten és
szándékosan pusztítani a polgári lakosságot, tekintet nélkül
arra, hogy részt vettek-e a háborús cselekedetekben avagy
sem – gonosz dolog, akár a nácik csinálják, akár a mieink.”
Ez a támadhatatlan keresztény észrevétel a maga idejében
gyakorlatilag semmiféle támogatást nem kapott, viszont
azzal a következménnyel járt, hogy Chichester főesperese
felkérte Bellt: ne jelenjen meg a saját székesegyházában az
egyik nemzeti ünnep tiszteletére tartott szentmisén. Bell
ragaszkodott hozzá, hogy elítélje a megkülönböztetés
nélküli bombázást, és kierőszakolt egy vitát a Lordok
Házában, 1944. február 4-én. Ottani beszédével nem
sikerült megakadályoznia a további bombázást, de az
esetnek komoly visszhangja lett, és sok önelégült embert
késztetett arra, hogy elgondolkodjon egy kicsit. Liddell Hart
katonai szakértő megjegyzése Bell tevékenységéről: „...a
civilizáció történésze – ha egyáltalán fennmarad a civilizáció
– feltehetően a kereszténység és a társadalmi közerkölcs
bizonyítékát látja majd benne, és talán sokkal inkább, mint
bármely más szóvivő nyilatkozataiból. Távlatai szélesebbek,
és bölcsessége mélyebb, mint azoké.”
Széles távlatok és mély bölcsesség – vajon mennyire
jellemzik a 20. századi kereszténységet? A protestáns
táborban bölcs és távolba látó keresztény államférfiú
nemigen mutatkozott. A század első évtizedét jellemző
triumfalizmus lassan a semmibe veszett. Nagy-Britanniában
1904–5-ben, Walesben történt az utolsó valódi (tehát nem
kereskedelmileg megszervezett) keresztény újjáéledés.



Lényegét tekintve nonkonformista volt, hajtóereje pedig a
walesi egyház helyzete és kiváltságai ellen felgyülemlett
népharag. Vezetője, Evan Roberts a lelkészi pályára készülő
bányászifjú volt, a mozgalom azonban minden jel szerint
teljességgel spontán módon támadt és fejlődött, és levetett
magáról mindennemű lelkészi irányítást. Roberts úgy érezte,
hogy a Lélek irányítása alatt áll; segítőtársai nem szervezték
meg a gyűléseket, ő maga pedig nem készült prédikációira.
Megesett, hogy másfél órán át némán állt a szószéken,
amikor azonban megszólalt, szavai nyomán eltorzult az
emberek arca, rángatózni kezdtek, arcra borultak és
kiáltoztak. Puszta megjelenése elegendő volt ahhoz, hogy
vallásos megmozdulássá változtasson bármilyen politikai
összejövetelt. Az 1906-os általános választásokon Lloyd
George, a kor legnagyobb hatású politikusa arra kérte őt,
hogy maradjon távol Caernarvontól. Roberts 1906 végén
egy alkalommal hirtelen rosszul lett; ezután hamarosan
visszavonult, a mozgalom pedig meglehetős gyorsasággal
lecsengett. A nonkonformistáknak 1906-ban több
képviselőjük volt az alsóházban, mint 1640 óta bármikor, de
törvényhozási programjuk kudarcot vallott, és létszámuk a
továbbiakban gyorsan zsugorodott. A nonkonformizmus egy
ideig igen mély hullámvölgyben volt. A wesleyánusok és
baptisták által jegyzett növekedési időszak 1845-ben véget
ért, s még a korai metodisták hulláma is lankadni kezdett
1854 után. Az 1880-as években csökkenni kezdett az angliai
templomok látogatottsága. A brit protestantizmus 1911-ben
ülte utolsó nagy diadalát – jellemző, hogy a dolog
voltaképpen kudarcnak is vélhető. E B. Meyer tiszteletes, a
Regent’s Park-i baptista templom lelkésze és a
szabadegyházak mozgalmának lelkes szervezője,
össznemzeti kampányt szervezett, hogy a Jack Johnson
Bombardier Wells ökölvívó-mérkőzés megrendezését



betiltassa. A protestánsok nyomására „rendbontás
szándéka” miatt eljárást indítottak a bokszolók ellen, a
dolog azonban feleslegesnek bizonyult, mert a tervezett
helyszín tulajdonosa, egy vasúttársaság leállította az
előkészületeket.
Az Egyesült Államokban sokkal tovább tartott a
protestánsok diadalmenete. Az amerikai protestánsok is
felléptek az ökölvívás ellen; 1910-ben sikerült is betiltatniuk
Jack Johnson és Jim Jeffries kaliforniai mérkőzését.
Legelszántabban azonban az alkoholfogyasztás ellen
szálltak síkra, ez volt a 20. századi protestantizmus nagy
keresztes hadjárata. 1900-ban a protestáns
érdekérvényesítő csoportok tevékenységének
eredményeképp a népesség 24, 1906-ra pedig 40 százaléka
élt az alkoholtilalom által érintett területeken. 1913-ban a
protestánsok szövetségi szinten is megnyerték első nagy
ütközetüket, amikor a Webb-Kenyon-féle törvény
megtiltotta, hogy a „száraz” államokba szeszes italokat
szállítsanak; 1917-re már huszonnégy ilyen állam volt, s a
lakosságnak több mint a fele élt ezekben az államokban. Az
1918-as törvények után a híres tizennyolcadik módosítás
megtiltotta a szeszes italok gyártását és a velük való
kereskedelmet is, a Kongresszus pedig 1920 januárjától
életbe léptette a teljes szesztilalmat. A dologgal csak az volt
a baj, hogy túlságosan sommás és árnyalatlan volt, magán
hordozta az elvakult vallási fanatizmus keze nyomát, és
semmibe vette az időközben elhangzott, bölcs és
rokonszenvező tanácsokat. A mozgalomnak tehát nem
sikerült a szesztilalmat véglegesítenie, és nemcsak hogy
elbukott, de lealacsonyító, teljes vereséget szenvedett; ez a
szervezett amerikai protestantizmus történetének súlyos
katasztrófája volt, amelyet követett belpolitikai hatalmának
rohamos hanyatlása is. A gazdasági válságra a tradicionális



protestáns teológia nem kínált sem recepteket, sem
magyarázatot. A New Deal-t és a hasonló beavatkozási
technikákat bűnös, a Szentírással ellentétes dolognak
tekintette, s éppen az volt az oka, hogy – a déli államok
kivételével – a protestáns folyóiratok és lelkészek többsége
szembefordult Roosevelttel, és inkább a republikánusokat
támogatta. Egy közvélemény-felmérés kimutatta, hogy
Roosevelt 1936-os, földcsuszamlásszerű választási sikerekor
21 606 protestáns lelkész közül több mint hetven százalék
adta szavazatát a republikánus ellenjelöltre, Landonra, aki
egyébként magáénak mondhatta a protestáns egyházi
tisztségviselők többségének szavazatát is. A Landonra adott
kongregacionalista szavazatok száma elérte a 78
százalékot. Az 1930-as és 1940-es években tehát a
protestánsok politikailag fokozatosan háttérbe szorultak a
demokrata koalíció mögött, amelyben mind nagyobb
szerepet játszottak a zsidó, a katolikus és a progresszív
elemek.
Az eseményeket és a társadalmi hangulatot befolyásolni
képes protestáns erő hanyatlása már korábban
megmutatkozott a templomok látogatottságának
csökkenésében, és úgy tekintették, mint a kereszténység
általános válságának egyik vetületét. Az egy-egy
templomhoz ténylegesen kötődő hívek száma még
növekedett is; 1910-ben a teljes népesség 43 százalékára
taksálták, és tíz évvel később is gyakorlatilag ugyanennyire.
1940-re 49 százalékra emelkedett, s a háború utáni nagy
újjáéledés hatására 1950-re elérte az 55, 1960-ra pedig a 69
százalékot is. A jelenség nem volt könnyen magyarázható.
Az akadémikus protestantizmuson belül persze
bekövetkezhetett intellektuális újjászületés. Közvetlenül
Svájcból érkezhetett, ahol Karl Barth, az utolsó az újító
szellemű teológusok hosszú sorában, akik Pál



Rómabeliekhez írt leveléből merítettek inspirációt, 1918-ban
publikálta Kommentaren, majd nem sokkal később
Kirchlichen Dogmatic című műveit. Neoortodoxiája
ahogyan ő maga nevezte – visszaverte a liberális és
racionalista próbálkozást, hogy a kereszténységet a
reformok és a haladás szolgálatába állítható formulává – a
protestáns triumfalizmus raison ďêtre-jévé – fordítsák le, és
hangsúlyozta azt a tényt, hogy a kereszténység
reménysége, a kérügma lényegéből fakadóan nem e
világból való. Az új teológiai filozófia eredete szerint német
volt, s bizonyos értelemben a világháború gyűlöletes
tényének magyarázatára vagy megértésére tett kísérletnek
is tekinthető. Hallatlanul vonzónak bizonyult azonban a
harmincas évek amerikai keresztény értelmisége számára
ők a maguk részéről a gazdasági válság gyűlöletes tényét
próbálták megérteni –, akik többé már nem tekintették
azonosnak a kereszténységgel az amerikai életformát és a
kapitalista demokráciát. Úgy tartották, hogy a
kereszténység korántsem a fogalom materiális,
kézzelfogható értelmében millenarista jelenség. Reinhold
Niebuhr munkája, az Introduction to Christian Ethics (1935)
tagadta „a liberalizmusnak azt az illúzióját, hogy az
evangéliumokban egy átgondolt és lehetséges etikával
találkozunk... Jézus etikája nem foglalkozik minden egyes
ember egész életének tényleges erkölcsi problémáival...
Meghaladja az emberi élet lehetőségeit... ahogyan Isten a
világot haladja meg.” A neoortodox csoport által
ugyanebben az esztendőben kiadott kiáltvány, a The
Churches Against the World sokkal inkább visszavonulást
hirdetett, mintsem keresztes hadjáratot.
Kár lenne azonban úgy tenni, mintha ennek a
lényegében teológiai megújulásnak különösebben sok köze
volna a templomok látogatottságának háború utáni



megugrásához. Épp ellenkezőleg: Amerika legfőbb vallása
mindinkább levált hitelvi alapjairól, s a templomba járó
közember mind kevésbé volt hajlamos megfogadni a
neoortodox hittudósok tanácsát, hogy olvasgassa az
Újszövetséget, és fedezze fel, valójában miről is szól. De
Tocqueville már 1831-ben megjegyezte az amerikai
igehirdetőkről: „Prédikációikból gyakran igen nehéz
megállapítani, hogy mi is a vallás legfőbb célja, a túlvilági
örök boldogság, vagy az anyagi jólét idelent.” A
vallásosságban és a templomba járásban szinte nemzeti
talizmánt láttak, amelynek jóvoltából a gazdasági
terjeszkedés az 1950-es és 1960-as években is folytatódott,
valamiféle, a jómód tartósságát célzó biztonsági
intézkedést. Jellemző volt a korszakra egyes, a nyugalom és
elégedettség megszilárdítására alkalmas pszichológiai
koncepciók, egyfajta lealacsonyított, modern miszticizmus
használata. Az amerikaiak olvasták egy bostoni reformrabbi,
Joshua Loth Liebman könyvét, a Peace and Mant (1946),
Norman Vincent Peale tiszteletes Guide to Confident Living
(1948) és Power of Positive Thinking (1952) című munkáit,
Monsignor Pulton J. Sheen Peace of Soulját (1949), Billy
Graham Peace with Godját és Erich Fromm művét, a The Art
of Lovingot (1956). Ezek a művek keresztény és gnosztikus
témák variációi, amelyek az Egyesült Államokban már
korábban is népszerűek voltak, és olyan jelenségeket hívtak
életre, mint a „keresztény tudomány”, a teozófia, az
amerikai rózsakeresztesség, vagy Dale Carnegie-nek, a How
to Win Friends and Influence People című könyv (1936)
szerzőjének keresztény gyógymódjai. Felvethető, hogy e
kultuszok közül nem egy a csodatevő és gyógyító Krisztus
figura tradícióján alapult, ahogy számos revivalista szekta
követte a korai karizmatikusok, a „nyelveken beszélők”
hagyományait. Keresztények voltak tehát mindannyian,



néhányuk pedig elkötelezetten az. Norman Vincent Peale
legismertebb sikersztorija, amelyről az Eisenhower idején
kétmilliónál is több példányban elkelt Power of Positive
Thinkingben olvashatunk, Maurice Flint és felesége
története. A házaspár, miután Peale „megérintette” őket,
sikeres vállalkozásba kezdett: a Máté 17:20 sorait idéző,
amulettként viselhető „mustármag-emléktárgyakat” árultak.
Több kultusz azonban – például a teozófia vagy Rudolf
Steiner ezoterikus filozófiája – gyakorlatilag semmiféle
módon nem kötődött a kereszténység dogmatikai
alapjaihoz. A sugallatot gyakran átszínezték a beszivárgó
világvallások, az indiai védászta, a perzsa bahaizmus vagy a
zen-buddhizmus; a fekete bőrű amerikaiak köreiben pedig
létrejött a „Black Power” pszeudoiszlám börtönkultusza. A
valódi spirituális tartalom még az ötvenes évek keresztény
újjáéledésének szimbólumát jelentő eisenhoweri
Washingtonban és a protestáns elkötelezettségű területeken
sem kifejezetten keresztény, hanem inkább egyfajta
hazafias moralizmus és szentimentális vallásosság volt. Az
úgynevezett „Potomac-hit” halványan a klasszikus római
vallásra emlékeztetett. Hivatalosan is támogatták, minthogy
jól illett egy, az egész világra kiterjedő felelősséget viselő és
nagyívű küldetésének tudatában lévő nagyhatalom
elképzeléseihez. 1954-ben a Lincoln gettysburgi beszédében
használt „Isten oltalma alatt” fordulat belekerült az
állampolgári eskü szövegébe, 1956-ban pedig az Egyesült
Államok hivatalos jelmondata lett az „Istenben bízunk”
kifejezés. Hogy milyen istenben? Ki által definiált istenben?
Nincs válasz. Eisenhower elnök, a homo Americanus
religiosus archetípusa nem többet és nem kevesebbet kért a
nemzettől, mint „a hitben való hitet”. 1954-ben így
szólította meg az országot: „Kormányzásunk teljességgel



értelmetlen, ha alapja nem a mélyen gyökerező vallásos hit
– és engem nem érdekel, hogy miben.”
Az 1960-as év mindenesetre a látszólagos vallási
nekibuzdulás tetőzését jelentette, ezután már folyamatos
hanyatlást jelzett minden mutató. A népszerű
kereszténység, akárcsak Nagy-Britanniában, itt is a
világuralmi küldetés fogalomköréhez társult, és éppúgy,
mint ott, a vallási és a geopolitikai bizonyosságok
megkérdőjelezése, sőt kétségbe vonása pari passu
erősödött; csupán annyi volt a különbség, hogy az Egyesült
Államokban egy nemzedékkel később derengett fel a
kételkedés hajnala. A missziós fogalomrendszerben
szorosan összekapcsolódott kereszténység és nyugati
felsőbbrendűség, a protestáns triumfalizmus mint
világjelenség lényegében a sokarcú angolszász
imperializmusra építkezett, és úgy veszítette el önbizalmát,
ahogyan a Nyugat vesztette el világuralmi szándékait és
képességeit.
Pusztán az arányokat tekintve a két világháború között
és 1945 után is tovább növekedett a missziós erőfeszítés. A
fehér bőrű, protestáns hittérítők száma az 1911-es 4102-ről
1925-ig 5556-ra, 1938-ig pedig 7514-re növekedett; a
katolikusoknál még ennél is gyorsabb volt a növekedés – az
anyagi lehetőségek azonban csökkentek, s mind
rohamosabban. Ugyanakkor teljes kudarcot vallottak a helyi,
bennszülött papság toborzásának felgyorsítására tett
kísérletek, s kiváltképpen nem sikerült magasabb egyházi
rangra emelni a meglévőket. Kelet-Afrika első katolikus
püspökét például csak 1939-ben szentelték fel, s a fekete
bőrű anglikánoknak egészen 1947-ig kellett hasonló ünnepi
eseményre várakozniuk. A második világháború után
mindegyik főbb csoport változtatott szemléletén, és
hallatlan erőfeszítéssel igyekezett nagyszámú helyi



származású papot kiképezni és felszentelni. Ekkor azonban
már túl késő volt, minthogy megszerveződtek és erőre
kaptak a gyarmatok felszabadító mozgalmai. Egy erős és
magabiztos bennszülött keresztény papság, háttérben a
saját nemzeti egyházával, meghatározó szerepet játszhatott
az új társadalom kialakulásában – így történt egyébként
Nyugat- és Közép-Európában is az 5. és a 9. század között.
Az 1950-es években azonban ez a papság még nem
létezett, s noha azóta már vitathatatlanul kialakult és
tevékenykedik, a történelmi pillanatot minden jel szerint
sikerült elszalasztani. A mozgalmat ma a helyi lakosság
soraiból verbuvált és kiképzett hittérítők tartják életben, s
az Afrikában, Ázsiában és Latin-Amerikában működő 60 000
katolikus és 42 000 protestáns lelkipásztor túlnyomó
többségét is ők képezik. A harmadik világ országainak
vezetőire gyakorolt befolyásuk azonban, amely soha nem
volt különösebben erős, folyamatosan gyengül, Ázsia nagy
részén pedig egyértelműen betiltották tevékenységüket a
kommunista kormányzatok.
Hosszú távon még ennél is komolyabb
következményekkel járt, hogy az európai kereszténység
nem volt képes, vagy hajlandó, hagyni, hogy a helyiek
szabadon viszonyuljanak a kereszténységhez. A kudarc
gyökere a 16. századig nyúlik vissza, amikor a jezsuitákat
először vádolták azzal, hogy lehetőséget adnak a keresztény
tanítás kulturális újraértelmezésére. Ez magyarázza, hogy
miért nem sikerült a kereszténységnek Kínában, Indiában
vagy Japánban egy talpalatnyinál nagyobb teret hódítania.
Ahol a szinkretista formák megjelentek, a „hivatalos”
kereszténység azonnal közbeavatkozott. Kínában például
„Sang-ti hívei” az 1850-es években kidolgoztak egy
keresztény politikai reformprogramot egy újonnan
megfogalmazott tízparancsolattal – a hetedik az



ópiumfogyasztást tiltotta meg. Ez azon kevés esetek egyike
volt, amikor a kereszténység ténylegesen is felemelte a
fejét, a hívek ugyanis felkelést szerveztek a Mandzsu
dinasztia ellen. Egy hittérítő, a London Missionary Society
tagjaként érkezett Griffiths John írta 1860-ban:
„Mélységesen hiszem, hogy Isten a felkelők által ki fogja
irtani a bálványimádást ezen a vidéken, s helyébe általuk
meg a külföldi missziók által a kereszténységet plántálja
majd.” A lázadók azonban megengedhetőnek tartották a
poligámiát, és zavarták a nyugati politikai elképzeléseket,
ezért a kereszténységgel szemben állónak kiáltották ki a
felkelést, és „Chinese” Gordon tábornok leverte. Néhány
szinkretista kultusz, például Ucsimura Kandzó Mujokai vagy
„egyház nélküli” mozgalma, Japánban is megszületett, de a
hivatalos keresztény egyházaktól nem kapott támogatást.
Indiában már létezett egy bennszülött keresztény
egyház, amikor az első portugál misszionárius 1500 körül
megérkezett. Mintegy 100 000 tagja elsősorban Kerala
környékén élt, és úgy tartották, hogy egyházuk Szent Tamás
apostol India evangelizációjára irányuló, 1. századi
kísérletének eredményeként keletkezett. Liturgiájuk szír
eredetű volt, és a jelek szerint nem szakították meg az
apostoli utódlást. Csakhogy – természetesen
nesztoriánusok voltak, s ennek következtében a katolikus,
majd a maguk idejében a protestáns európaiak is minden
erejükkel „megtéríteni” igyekeztek őket, ahelyett hogy
szilárd alapként használták volna fel az évszázados helyi
hagyományt. A nyugati térítők koncentrált támadásainak
kereszttüzében a Tamás-keresztények egyháza nem
növekedett és erősödött, hanem összezsugorodott és több
ágra szakadt. Ott voltak tehát a szíriai rítusú római-szírek
(meg a latin rítusúak), a monofizita és reformálatlan



malankárok; a nesztoriánusok; Mar Thoma Megreformált
Szír Egyháza, és a Tamás-egyház anglikán változata.
A keresztény tanítás nyomása hasonló vetéléseket
idézett elő a föld más vidékein is. Kaliforniában az északi
rabszolgaság-ellenes egyháznak és a déli
szegregacionalistáknak vannak wesleyiánus és baptista
oldalhajtásai, noha az egyházakat hajdan erősen megosztó
Észak-Dél kérdésnek Nyugat-Amerikában ma már semmiféle
jelentősége sincs. India középső tartományaiban a Scottish
Original Secedersnek (kb.: „Legelső Skót Szakadárok”)
működnek helyi elágazásai, noha tagjaik egyike sem járt
soha Skóciában és nem kívánt elszakadni semmitől; mint
primitív presbiteriánusok, örököltek egy már elkülönült
vallási tradíciót. A némiképp feltétlenül szövetidegen
kereszténység nyelvi és kulturális félreértések
eredményeképpen ugyancsak teljességgel új, ám igen
életerős vallásokat hívhat életre. „Melyik út vezet Cargóba?”
– kérdezték Pápua Új-Guinea egyes területeinek
bennszülöttei. Ezek az emberek képtelenek voltak
megérteni, hogy különbség lehet szakrális és világi tudás
között. Úgy hitték, hogy az istenek és szellemek világából
származnak a nyugati javak és technológiák. Keserves
tapasztalataikat racionalizálva azt is gondolták, hogy a
messziről érkezett fehér ember akadályozza a bennszülött
népek anyagi javakban való növekedését, mert eltitkolja
előlük s egyedül magának tartja meg az általa megismert
vallási titkokat. Innen prófétáik szűnni nem akaró áradata
átlagosan havonta egy bukkan fel –, akiknek célja, hogy
kiszabadítsák a fehérek rabságából az isteneket, hogy azok
a népnek különböző tárgyi javakat (cargo) küldhessenek.
A vallási újítások a dolog természetéből adódóan
kötődnek a próféciához, s talán éppen itt találjuk az
innovatív, nem európai kereszténység kudarcának kulcsát.



Az ortodox egyház ádáz 2–3. századi küzdelme a keresztény
dogma megszilárdításáért és az önjelölt próféták
kiiktatásáért végül is oda vezetett, hogy kiemelték a
próféciát a kereszténység értelmezésének és terjesztésének
eszközei közül – áltudománynak tekintették, nem pedig
isteni kinyilatkoztatásnak. Amikor tehát Európa a 16.
században „exportálni” kezdte a kereszténységet, már nem
tekintették a vallásosság legitim formájának a próféciát, az
azonban a „hivatalos” kereszténység nyílt helytelenítése
ellenére is megjelent, és létrehozta a különböző szakadár
irányzatokat. A prófétálás a kereszténység jellemző
formájává vált Afrikában, Latin-Amerikán kívül az egyetlen
olyan területen, ahol a kereszténységnek nem más
világvallásokkal, csak könnyen legyőzhető, primitív, pogány
kultuszokkal kellett szembeszállnia. Afrikában tehát sebesen
terjedt a kereszténység, ám olyan módon, formákban és
változatokban, amelyeket a hivatalos egyházak
nyugtalanítónak s egyes esetekben elrettentőnek találtak.
A szeparatista afrikai keresztény egyházak története
közel egy évszázados múltra tekint vissza; az elsőt, a
bennszülött baptista egyházat David Vincent alapította
1888-ban Nyugat-Afrikában. Szándéka a kezdetektől fogva a
fehérek irányítása alatt álló egyházaktól való függetlenség
volt, az érzelmi háttérben pedig a nacionalizmus és a
rasszizmus játszotta a legfőbb szerepeket. Vincent – aki a
Mojola Agbebi nevet vette fel – a következőket írta: „...ha
nem idegen püspökök testülete, külföldi bíborosok
konklávéja uralkodik majd a keresztény Afrikán, ha a
Megváltó Vezér, Jézus Krisztus maga vezeti majd az etiópiai
seregeket, s ha kereszténységünk többé nem Londonra
vagy New Yorkra, hanem a mennyországra függeszti
tekintetét, akkor végre nem lesz Királyi Államtanács, nem
lesznek kormányzók, ezredesek, területi hozzácsatolás,



felosztás és átruházás, és nem lesz kényszer.” Védelmébe
vette a titkos társaságokat, az emberáldozatot és a
kannibalizmust, és őszintén tartott attól, hogy a
kereszténység megsemmisíti az afrikai szokásokat. A szó
szoros értelmében véve nem volt próféta, mert mennyei
sugallatra soha nem hivatkozott – a libériai episzkopális
William Wade Harris azonban igen. Harris 1914 körül jelent
meg a francia fennhatóság alatt álló Elefántcsontparton, az
ortodox erkölcsiségről beszélt, azt állította, hogy közvetlen
kapcsolatban áll az istenséggel, és Keresztelő Szent
Jánoshoz hasonlóan azonnali, teljes bűnbánatot hirdetett.
Egy francia utazó, Marty kapitány így beszél róla:
„lenyűgöző figura, arcát fenséges, hófehér szakáll borítja,
fehér ruhát, ugyanilyen színű turbánt és fekete stólát visel.
Kezében hosszú szárú keresztet tart, övén szárított
magvakkal teli lopótök edény lóg, amelyet ritmusra ráz,
mikor énekel.” Harris próféta hihetetlen sikereket ért el, és
az afrikai kereszténységnek teljességgel újszerű vonulatát
teremtette meg. Ő maga nem próbált új, saját egyházat
alapítani, és az általa megtérítettek az ortodox baptistákhoz
szegődtek, amikor prófétájuknak végül is nyoma veszett. Az
utána következők már nagyralátóbb – és kevésbé altruista
terveket dédelgettek. Az 1920-as években Isiah Shembe
megalapította a fekete nazireusok egyházát, amely a dél
afrikai Durban környékén tevékenykedett. Ettől az időtől
kezdve egyre szaporodtak a bennszülött keresztény
egyházak, s nemegyszer összeütközésbe kerültek a
gyarmati hatóságokkal is. Krisztus földi egyháza ma már
több mint hárommillió tagot számlál, s tagja az Egyházak
Világtanácsának. Alapítóját, a kongói baptista Simon
Kimbangut a belgák harminc év börtönbüntetésre ítélték, de
a szabadulást nem érte meg. John Chilembwét, a
Nyasszaföldi Ajawa Providence Industrial Mission



megalapítóját egyik családtagja, a földbitorló W. J.
Livingstone elfogása után agyonlőtték, fejét levágták, és
karóra tűzve közszemlére tették a szentmise alatt. Némelyik
egyház nem okozott gondot a gyarmati hatóságoknak, de
betiltották és üldözték őket a felszabadulás után létrejött
nacionalista nemzeti kormányzatok – kitűnő példájuk a
zambiai Lumpa (kiemelkedő, nagyszerű) egyház, amelynek
alapítóját, Alice Lenshinát száműzték, ötszáz tagját pedig
lemészárolták egy zendülés során. Sok afrikai politikai
vezető maga is karizmatikus személyiség, akik nem szeretik
a vetélytársakat, még ha azok ambíciói kizárólag a
spiritualitás területére korlátozódnak is.
Az afrikai egyházak ugyanakkor a kereszténységnek
egyetlen, bámulatos ütemben fejlődő és növekvő formáját
képviselik. Elnevezéseik nem önkényesek vagy
véletlenszerűek, gyakran utalnak arra a hitelvi lényegre,
amely eredetileg legtöbbször még az amerikai protestáns
szektáktól származik. Ilyenek például: az Afrikai Ricinusolaj
Halott Egyháza; a Cion Igaz Apostoli Jeruzsálemének Afrikai
Egyháza; a Mindenható Isten Egyháza; az Igaz Biblia Dél
afrikai Apostoli Egyháza; az Apostoli Forrás Katolikus
Egyháza; a Bantu Ügyfelek Mindenható Istenének Egyháza;
a György Király Győzedelmeskedik a Háborúban Dél-afrikai
Katolikus Egyház; a Krisztus Apostoli Szent Vízsugár
Egyháza; a Keresztény Apostoli Kő Egyház; a Boldogan Élő
Gyülekezet Egyháza; a Helyreállított Etióp Nemzeti
Teokrácia; az Isten Tűzben Keresztelt Szentséges Egyháza; a
Nagy V. György Nemzeti Egyház; a Szilárd Nemzetközi
Evangélium; az Isten Maradék Egyháza; az Isten Tanúinak
Napfény Négy Apostoli Sarok Egyháza – és így tovább. Több
ilyen egyház azt tanította, hogy a mennyországban fordított
faji megkülönböztetés uralkodik, s a „Kulcsok Őrizője”
fekete. Volt, aki azt állította, hogy a Mennyországnak két



kapuja van, mások azt, hogy csak egy, s azt egy fekete
Krisztus őrzi. A példabeszédeket gyakran átformálták,
például:
Volt tíz szűz. Közülük öt fekete, a másik öt fehér. Az öt fehér ostoba volt, de
az öt fekete okos, volt olaj a lámpásukban. Mind a tízen eljutottak a kapuig, de
az öt fehér szűz ugyanazt a választ kapta, mint a gazdag ember... A fehérek
koldulva mennek majd, hogy hideg vízbe márthassák ujjukat. De azt mondják
majd nekik: „senki sem dönthet kétszer”.
E vallások vagy kultuszok közül sok a földéhséggel állt
kapcsolatban, és jól tükrözi a pap-király vezető szerepének
hagyományait. Voltaképpen törzsi egyházak voltak. Jellemző
volt rájuk a szent hányás gyakorlata, a vízszertartások és a
halandzsa használata, mint például (egy igen elterjedt
versikével):
Zzzzzzzzzzzzzzzzzzzzzzzzzzz
Hhayi, hhayi, hhayi, hhayi,
Bocsáss meg Jézus Bocsáss meg
Jézus Bocsáss meg Jézus
Kémlel kémlel kémlel kémlel, Rossz
fiú, Rossz fiú
Nhayi hhayi hhayi – Alleluja, alleluja
Ámen
A nagy nyugati keresztény közösségek nemigen tudják,
mit is kellene ezekkel az afrikai egyházakkal kezdeniük.
Jellemző módon még valami általános, gyűjtő elnevezésben
sem sikerült megegyezniük. A szeparatista, messianisztikus,
profetikus, nativisztikus, szinkretisztikus kifejezéseket sorra
rendre elvetették, mert sértették az afrikaiak (és az
amerikai fekete lakosság, valamint az indiánok) érzéseit,
minthogy a kérdéses egyházak közül nem egy rendelkezik



nemzetközi kapcsolatokkal és kicsiny gyülekezetekkel
sokfelé a világon, még Londonban, Párizsban és más
nagyvárosokban is. Jelenleg a független az elfogadott
meghatározás. A független egyházak egy része többé
kevésbé ortodox tanítást követ, némelyikük tagja az
Egyházak Világtanácsának is, vannak azonban szinte
kereszténynek is alig mondhatók, többségük pedig tartósan
és menthetetlenül ingatag. A 2. századi montanista világ
képe látszik ismét megjelenni, ha fontos különbségekkel is.
A szektákat közelebbről tanulmányozók azt állítják, hogy
fejlődésük végső soron távolodik a kereszténységtől, s
voltaképpen olyan hidakat jelentenek, amelyeken át az
afrikai népesség folyamatosan tart egy új pogányság
irányába; az (ortodox) missziós egyház felől haladnak egy
„etiópiai”, majd egy cionista állapoton át egy nativisztikus
vagy törzsi cionizmus, végül pedig szüleik és nagyszüleik
afrikai animizmusa felé. Ez néhány esetben csakugyan így is
történik. Ugyanakkor vannak köztük megdöbbentően
eredetiek is, izzó hittel és kreatív teológiai képzelettel – a
jelenség mindenesetre terjedőben van. 1948-ban látott
napvilágot egy tanulmány, amely 1023 különböző egyház és
szekta nevét sorolta fel, egy 1968-as felmérésben pedig
már több mint hatezerről olvashatunk. A mai becslések
szerint az általában új egyházak létrejöttének előjátékát
jelentő „újjászületési mozgalmak” száma törzsenként és
évente körülbelül hétre tehető. Afrika keresztény
vallásossága nem korlátozódik a „független” egyházakra, de
az új megtértek közül ezekhez ők szerzik meg az
oroszlánrészt. Jelenleg a mindenfajta afrikai kereszténység
híveinek száma körülbelül tizenkét évente megduplázódik, a
század végére meghaladja a 350 milliót, s ekképpen a világ
keresztény közösségének legnagyobb, valamely tekintetben
egységes csoportját képezi, számában felülmúlva még a



latin-amerikai keresztény népességet is. E keresztények
túlnyomó része pedig az úgynevezett függetlenek közé
tartozik majd. Korunk egyik legfontosabb egyházi
természetű kérdése, hogy az európai eredetű egyházak
hogyan fognak ezekre a tömegekre tekinteni.
Természetesen sok múlik azon, hogy a nyugati
kereszténység időközben mivé formálja önmagát, azt pedig
jórészt a katolikus egyház, a Vatikán magatartása fogja
meghatározni. Az egyház XII. Pius alatt mozdulatlan,
dermedt állapotban volt, s alig változtatott azon a
szemléleten, amely a 19. század utolsó két évtizedében IX.
Pius idején kialakult. Míg a protestánsok higgadtan
elvetették a maguk triumfalizmusát, a pápaság populista
diadalmámora érintetlen maradt, sőt szinte féltő szeretettel
őrizték, egy letűnt kor kincset érő örökségeként. XII. Pius
valóban az utolsó volt a pápák VIII. Bonifácig, III. Incéig és
magáig Hildebrandig visszanyúló hosszú sorában. Látomása
ágostoni volt, amennyiben – bár vonakodva – azért
elismerte, hogy az egyház nem foglalhatja magába az egész
társadalmat – fenntartotta azt a meggyőződését, hogy
illetékességének és tekintélyének nincsenek korlátai.
Gyakorlatilag nem volt az életnek olyan területe, ahol az
egyháznak ne lett volna joga, sőt a legtöbbször kötelessége
megadni az iránymutatást. 1954 novemberében egy, a
bíborosokhoz és püspökökhöz intézett beszédében (amelyet
később Az egyház hatalma a világi dolgokban címmel
írásban is megjelentettek) a következők hangzottak el:
Az egyház hatalma nem korlátozódik a szigorúan vallási dolgokra, ahogy az
emberek mondani szokták, hanem kiterjed a természetes törvényekre, azok
alapjaira, értelmezésére és alkalmazására, egészen az erkölcsi vonatkozásokig...
A papságnak és a híveknek fel kell ismerniük: az egyház alkalmas rá, és
hatalmában is áll, hogy magatartási és cselekvési normákat határozzon meg
olyan dolgokban is, amelyek a közrenddel kapcsolatosak, s amelyek a
természetes vagy isteni törvényekben nem gyökereznek közvetlenül.



Pius természetesen a pápaságra gondol, amikor az
egyházról beszél. Montalembert hevesen tiltakozott egy
„vatikáni XIV. Lajos” elképzelése ellen – XII. Pius éppen ezt a
szerepet és helyzetet alakította ki. Megvolt a maga kis
udvara csodálókból, hivatalnokokból, szolgákból és a
rokonaiból. Államtitkára saját maga volt. Közel húsz éven át
mint a történelem utolsó ancien régime-jének feje
uralkodott udvara fölött. Öregedtével egyre jobban
eltávolodott a Kúria napi tevékenységeitől. Gyakran még a
Vatikán különböző hivatalait irányító bíborosok is csak nagy
nehezen eszközölhettek ki nála egy-egy audienciát;
közbenjárásért gyakran a pápa mindenható német
háztartás-vezetőnőjéhez, Pasqualina Lehnert anyához kellett
fordulniuk. Pius mind nehezebben viselte el a világi
dolgokkal foglalkozó üléseket és tanácskozásokat, ahol
kellemetlen kérdésekkel és érvekkel, akár még
ellenvéleménnyel is találkozhatott. Mélységesen átérezte és
számon tartotta azonban főpapi méltóságából következő és
Istentől való, különleges hatalmát és tekintélyét,
amelyekben 1950 őszétől kezdve mindjobban
megerősítették ismételten tapasztalt természetfeletti
látomásai is. Pius nem kívánt vitatkozni. Alárendeltjeivel
mindenfajta titkárok mellőzésével, közvetlenül érintkezett;
arany-fehér telefonkészülékén át osztogatta utasításait, és
azonnal letette a kagylót, mihelyt elmondta, hogy mit kíván.
A tisztségviselőknek, kezükben a telefonkagylóval, térdre
kellett hullaniuk, amint meghallották a jól ismert hangot:
Qui parla Pacelli (itt Pacelli). A hagyományos, uralkodói
protokollhoz szigorúan ragaszkodott. A ritka audienciák
alkalmával a legidősebb vagy kiváltságos hivatalnokok
kivételével mindenki csakis térden állva beszélhetett vele, s
a helyiséget csak hátrálva hagyhatták el. Ismét életbe



léptette a X. Pius által megvetéssel beszüntetett
gyakorlatot, hogy a pápa mindig egymagában étkezik:
asztalánál még legkedvesebb rokonai se foglalhattak helyet.
Amikor a Vatikán kertjeiben sétált, a munkásoknak és
kertészeknek – nehogy emelkedett magányában
megzavarják – el kellett rejtőzniük a bokrok és fák mögött. A
pápai Cadillacnek – a New York-i érsek, Spellman bíboros
ajándékának – színarany kilincsei voltak, hátul pedig
mindössze egyetlen ülés, amelyen Pius egymagában ült és
magába merülten elmélkedett.
Ám Pius nem volt erőtlen figura. Megértette és
megérezte a populista pápaság mibenlétét, és hihetetlen
sikerrel erősítette meg azt. Ő volt az első pápa, aki
kiaknázta a modern hírközlő eszközök lehetőségeit, alakja
és hangja százmilliók előtt vált ismertté és ismerőssé. A
személyes érintkezéstől viszolygott, de kifejezetten élvezte
a közszereplést. Több nyilvános és félig nyilvános audienciát
tartott, mint bárki az elődjei közül. Legalább kilenc nyelven
tartott beszédeket. Kötelességének tekintette, hogy fogadja
jószerivel minden mesterség és hivatás katolikus
képviselőit. A legkülönbözőbb szakmai könyveket
olvasgatta, így szinte minden területen szerzett bizonyos
tájékozottságot, amelyet felhasznált beszédeiben is.
Minthogy a katolikus egyház azt tartotta magáról, hogy
mindennemű erkölcsi kérdésre megfelelő válaszokkal
rendelkezik, s minthogy ennek az egyháznak ő, Pius volt az
éltetőereje, helyénvalónak és jogosnak vélte, hogy az
emberi létnek lehetőleg minden síkján kinyilvánítsa ítéletét.
Fogadott és megszólított tehát férfiakat és asszonyokat az
orvostudomány, a törvénykezés, a fogászat, az építészet, a
kémia, a könyvnyomtatás, az újságírás, a fűtéstechnológia,
a közegészségügy, a színjátszás, a dízelmotor-tervezés, a
repülés, a csillagászat és navigáció, a rádiótechnika stb.



területéről. Enciklikái és nyílt levelei számtalan témát
érintenek, s mindegyiket meglehetős részletességgel. Egyik
utolsó enciklikájában (Miranda prorsus, 1957) a mozival, a
rádióval és a televízióval foglalkozott, és – többek között
megfogalmazta a hírbemondó erkölcsi kötelességeit, leírta,
hogyan kell megszervezni és működtetni egy-egy körzeti
cenzúrahivatalt; beszélt a filmproducerek, -forgalmazók és
színészek morális kötelességeiről; arról, hogy a püspökök
minden eltévelyedés esetén tartoznak megdorgálni a
filmszakma katolikus képviselőit, s szükség esetén
meghozni velük szemben a megfelelő intézkedéseket; a
filmfesztiválok zsűrijeinek katolikus tagjai számára
kötelességgé tette, hogy a „morális értékeket felmutató”
filmekre adják szavazatukat, s taglalta még a
filmplakátokkal és reklámfilmekkel szembeni erkölcsi
követelményeket is. Mindezek által és következtében Pius
világszerte megszámlálhatatlanul sok katolikussal került
dogmatikai jellegű – és mindenesetre hűvös és személytelen
– kapcsolatba. Sedia Gestatoriá-jának magasában – ezt a
királyi közlekedési formát a császári Rómától vette át
magányos figura maradt az éljenző tömeg közepén.
„Montalembert »kis vatikáni bálványa« – írta Giuseppe Dalia
Torre, a ĽOsservatore Romano korábbi szerkesztője
elhatárolta magát az élettel való közvetlen kapcsolattól, de
sajnos nem azoktól az emberektől, akik bizalmával
visszaéltek.” Pius pontifikátusának alapeszméje ez volt – az
elkülönülés, és nemcsak személyes, de hitbeli és politikai
értelemben is. Tridenti szellemiségű pápa volt. Számára a
görög ortodoxok egyszerűen szakadárok voltak, a
protestánsok pedig eretnekek. Erről feleslegesnek is tartott
minden vitát vagy beszélgetést. Az ökumenikus mozgalom
nem érdekelte. A katolikus egyházat önmagában is
elegendően ökumenikusnak tekintette, és nem tartott



szükségesnek változtatást, mert e katolikus egyház igaz és
helyénvaló, ahogy igaz és helyénvaló volt mindig is. A
katolikus egyház nagy edifíciumában mindenáron kerülendő
bármiféle változás. Az elmozdulás veszedelmes, s a
tapasztalat szerint soha nem jó irányba vezet. A
katolicizmusnak pontosan olyannak kell megmaradnia,
amilyen; engedniük a szakadároknak és az eretnekeknek
kell, amint azt a maga idején minden bizonnyal meg is
teszik. Ami meg a világot illeti: Pius nem látott okot arra,
hogy megváltoztassa az első enciklikájában foglaltakat. A
háborúból vagy a nácizmusból mint jelenségből semmit sem
tanult. Ő nem követett el tévedést, épp ellenkezőleg – a
háború csak igazolta és megerősítette első, eredeti ítéletét.
Amikor nem figyelnek Krisztus helytartójára, csak a
vesztükbe rohannak a világ nemzetei. A háború csak egy
újabb lépés a mélység felé. Németországot kettéosztották,
az istentelen kommunisták megszállták és uralmuk alá
vették egész Kelet-Európát, beleértve a katolikus
lengyeleket, magyarokat, cseheket, szlovéneket és
horvátokat – az „elnémult egyházakat”. Pius szemében ez
volt a kereszténység és a civilizáció legnagyobb
katasztrófája a vallásháborúk óta. Úgy tetszett, mintha Isten
az Ő végtelen bölcsességében arra ítélte volna egyházát,
hogy szüntelen utóvédharcokat folytasson a változásokkal
de véresen megküzdött minden centiméterért, amelyet
végül is fel kellett adnia. A politika nyelvére lefordítva: a
pápaságnak kőkeményen ellen kellett állnia a
kommunizmusnak, a szocializmusnak és minden olyan
gondolati irányzatnak, amely – bármekkorák lettek légyen is
egyéb érdemei – a materializmus talaján nyugodott. Ahhoz
pedig, hogy e feladatának eleget tehessen, szövetkeznie
kellett a társadalmak megbízható, konzervatív elemeivel,
ahol csak találhatott ilyeneket. Ugyanakkor pedig



szüntelenül figyelmeztetnie kellett a világot az egyház
követeléseire, és arra serkentenie a politikai vezetőket, hogy
– elsősorban Kelet-Európában – orvosolni törekedjenek a
háború okozta sérelmeket.
Nemzetközi értelemben Pius hidegháborús figura volt.
Úgy vélte, a büntetés és elégtétel nélküli béke igazi béke
nem lehet. A „békés egymás mellett élés” elképzelése tehát
morális tévedés, mert tagadja, hogy jóvá lehetne tenni a
múltban elkövetett igazságtalanságokat. Így írt: „...Egy
nemzet, amelyet fenyeget a jogtalan agresszió, vagy már
annak áldozatául is esett, nem lehet tétlen és közömbös, ha
keresztény módon kíván viselkedni... a népek családjának
szolidaritása a többieknek sem engedi, hogy semleges,
passzív szemlélők maradjanak.” Maga Pius minden
kapcsolatot felfüggesztett a kommunista államokkal, és
megtiltotta az „elnémult egyházak” katolikus
hierarchiájának, hogy az ateista hatóságokkal bármiféle
kompromisszumot kössenek. Nem kívánt visszahátrálni a
nyílt háború állapotához, de ettől az egytől eltekintve úgy
értelmezte a világhelyzetet, mint a marxista ateizmus ellen
viselt kapitalista-keresztény keresztes háborút. Úgy vélte: a
legkevesebb, amit a kereszténység ebben a helyzetben
megtehet, hogy a szovjet tábort teljes mértékben és minden
tekintetben bojkottálja. Nem rokonszenvezett tehát az
ENSZ-szel, minthogy létrehozóinak egyike s a Biztonsági
Tanács állandó tagja volt a Szovjetunió. Azzal érvelt, hogy a
szervezet nem fejezheti ki „teljesen és tisztán a nemzetközi
békeszolidaritást, míg ki nem törli a háborús szolidaritásban
való fogantatásának minden nyomát alapszabályából és
intézményeiből”. Ez persze hosszú időt is igénybe vehet – a
kereszténység és a világ dolgairól nyújtott pápai elemzés
mindvégig hosszú várakozással számol. Soká tarthat, amíg
a szakadárok és eretnekek jobb belátásra térnek, a



marxisták pedig sutba dobják istentelen materializmusukat.
Az egyház azonban vár, ahogy tudott várni mindig is.
Megmarad erődfalai között, kerüli a kompromisszum
ördögeivel való kapcsolatot, s intő hangját időről időre
felemeli. A splendid isolation programja volt ez, illetve ha
nem volt is olyan fenséges ez az elszigetelődés, legalábbis
szent volt.
A program szinte minden vonatkozásában megváltozott
1958 végétől, amikor Pius után a pápai trónt Angelo Roncalli
– XXIII. János – foglalta el. Az új pápa élete hetvenes éveinek
végén járt, korábban Velence köztiszteletben álló pátriárkája
volt, s azt remélték, hogy mérsékelt, mindenki számára
elfogadható tényezőnek bizonyul majd egy átmeneti
időszakban, amely után egy fiatalabb és liberális nemzedék
következik. XXIII. János azonban nagyon is gyorsan
megvalósította az átmenetet. A liturgia és a hitbuzgalom
dolgaiban konzervatív volt, de a politikában liberális
pályafutásának első éveiben Rampolla bíboros egyik
pártfogoltja, a bergamói Radini püspök titkára volt. Élete
nagy részét a pápai diplomácia szolgálatában töltötte, soha
nem ártotta bele magát a vatikáni politikába, és mindig laza
kapcsolatot tartott fenn az egyházi hierarchia progresszív
elemeivel. XII. Piustól eltérően extrovertált személyiség volt,
bőbeszédű és kellemes természetű hedonista, aki örömét
lelte az emberi kapcsolatokban, és szerfelett élvezte a
lelkipásztori tevékenység gyakorlását. Nem teológus volt,
hanem történész, és nemhogy nem félt a változástól, de
mint a fejlődés és a növekvő felvilágosultság jelét
örömmel üdvözölte azt. Két kedvenc szava az
aggiornamento (kb. naprakésznek lenni) és a convivenza
(együttélés, egymás mellett élés) volt. Pápává választásakor
nemcsak haladéktalanul kitárta az ablakokat, és tiszta, friss
levegőt bocsátott Pius ódon és dohos udvarába, de három



lényeges ponton a pápai politikát is gyökeresen
megváltoztatta: életre hívott egy új, Róma-központú
ökumenikus mozgalmat, amelynek vezetőjéül a német
jezsuita diplomata Bea bíborost nevezte ki, véget vetett a
szent elszigeteltség politikájának, és párbeszédet
kezdeményezett a kommunista tábor országaival, végül
pedig: az egyetemes zsinat összehívásával elindított az
egyházon belül egy demokratizálódási folyamatot.
Fentiek közül a zsinat volt a legfontosabb – János a
megválasztása után három hónappal jelentette be a tervet
egy csoport néma és megrökönyödött bíborosnak –, mert
magában foglalta az új szemlélet többi elemét. A pápának a
szó valódi értelmében nem sikerült ökumenikussá tennie,
mert lehetetlennek bizonyult megszervezni az ortodox
egyházak képviselőinek részvételét, s emiatt a protestánsok
meghívása se volt lehetséges. Megfigyelőknek azonban
mindannyiukat meghívták, s ilyen minőségben a zsinat
végére már több mint száz csoport volt jelen: a görögök
mellett az egyiptomi kopt egyház, a szír ortodox egyház, az
etiópiai (nesztoriánus) egyház, a száműzetésben működő
orosz ortodox egyház, az örmény és más monofizita
egyházak, az ókatolikusok, a lutheránusok, a
presbiteriánusok, a kongregacionalisták, a metodisták, a
kvékerek, a taizéi közösség, a Krisztus tanítványai, és még
sok más keresztény egyház, valamint képviselők az
Egyházak Világtanácsától, amely szervezetről a Vatikán
egészen idáig nem vett tudomást, és bojkottjára ösztönözte
a világ keresztényeit is. A most „elszigetelt testvérekké”
átkeresztelt más egyházaknak, ha ténylegesen nem vettek
is részt a zsinaton, a színfalak mögötti beszélgetések során
módjuk nyílt arra, hogy befolyásolják a viták és szavazások
kimenetelét, s már puszta jelenlétük is fékezte az üléseken
a bigottság megnyilvánulásait. Feltűnő módon hiányzott az



első, 1870-es vatikáni zsinatra még oly jellemző triumfalista
retorika is. XXIII. János bonyolult tárgyalásokba bocsátkozott
annak érdekében, hogy a zsinaton a kommunista államok
egyházainak képviselői is jelen lehessenek – mindvégig
kerülve a korábban használatos „elnémult egyházak”
kifejezést. Kínával, valamint Albániával és Romániával nem
sikerült megegyezésre jutnia, de figyelemre méltó sikert ért
el, amikor kieszközölte, hogy bocsássák szabadon a tizenhét
éve börtönben sínylődő Monsignor Josef Szlipijt, Lvov bizánci
rítusú katolikus egyházának érsekét. A nyitó ülésen
mindenesetre tizenhét lengyel, négy keletnémet, három
magyar és három csehszlovák püspök vett részt, és
Jugoszlávia minden püspöke jelen lehetett.
János a pápai udvar erős ellenállásával szemben
szervezte és rendezte meg az 1962-ben megnyitott
zsinatot. Helyzete korántsem volt kedvező, mert noha
személye az egyház minden szintjén népszerű volt, nem
tudta – vagy nem akarta – átszervezni a vatikáni
bürokráciát, amely az új pápa pontifikátusának éveiben is
szinte független és igen konzervatív erőként működött.
János azonban világosan kinyilvánította akaratát, a többit
pedig rábízta a püspökeire. Köszöntő beszéde, amelyben
megfogalmazta az új pápai irányvonal legfontosabb pontjait,
nyilvánvalóan válasz volt Pizzardo bíborosnak, a Szent
Offícium korábbi vezetőjének a Lateráni Egyetemen, 1960
őszén elhangzott előadására. Pizzardo felelevenítette a
„szent elszigetelődés” üzenetét, az egyház és a világ
viszonyának IX. Pius és követői által újrafogalmazott és XII.
Pius által tökélyre fejlesztett ágostoni elméletét.
„Képtelenség – állította – »egy« világról beszélni vagy
gondolkodni.” Két világ létezik: az egyik az úgynevezett
„modern”, a Sátán városa, a másik pedig Isten városa,
amelynek szimbóluma és képviselője a Vatikán. Isten



városának falain kívül pedig – vélekedett a bíboros – az „új
Bábel” található:
A nyers, durva materializmus és a vak determinizmus alapjain nyugszik, a
leigázottak tudattalan munkájából épül, s az ő vérükben és könnyeikben fürdik,
mint a régi, pogány Colosseum, a rom, amelyet elmostak a keresztény
évszázadok. Hatalmasra növekedik, nyújtózik az építéséhez köveket és szurkot
hordó rabszolgák elkáprázott szemei előtt a földi boldogság és tökéletes jólét
hamis szivárványaként... Ám az új Bábel falai előtti lankán rakétaindító
állványok is emelkednek, s a raktárakban a közelgő totális, egyetemes pusztulás
karcsú és hegyes atomrakétái halmozódnak.
Pizzardo gyakorlatilag megismételte Pius Summi
Pontificus című, 1939-es elemzését, kiegészítve azt a
termonukleáris apokalipszis – az interkontinentális rakéták
szárnyain érkező parouszia – rémítő képeivel. A hangnemet
a populista triumfalizmus jellegzetes ágostoni
pesszimizmusa határozta meg. A zsinatot köszöntő
beszédében XXIII. János ezt az elemzést utasította el:
Mély megdöbbenéssel értesültünk róla, hogy miket beszélnek egyesek,
akiket a vallásos buzgalom tüze fűt, de ítéletük a dolgok szemléletében és
megítélésében helytelen. A társadalom jelenlegi állapotában csak romokat és
zűrzavart látnak. Azt mondogatják, hogy korunkban minden sokkal rosszabb,
mint az elmúlt századok során. Úgy viselkednek, mintha az életre oktató
történelemtől mit se sikerült volna tanulniuk... Ám épp ellenkezőleg: fel kell
ismernünk, hogy az isteni Gondviselés e történelmi pillanatban az emberi
kapcsolatok új rendje felé vezet bennünket, amely messze felülmúlja majd
várakozásainkat, és lépést jelent a még távolabbi, ma még misztikus és
megjósolhatatlan tervek beteljesülése felé.
János pápa beszédét úgy tekintették, mint a változások
elfogadását és a cselekvésre való felszólítást, és valóban ez
volt a politikai és társadalomelmélettel, valamint a
nemzetközi kapcsolatokkal foglalkozó két főbb
enciklikájának (Mater et Magistra, 1961, és Pacem in Terris,
1963) alapgondolata. A két enciklika rendkívül fontos
változást jelentett a pápaság szemléletében, minthogy az



első burkoltan elvetette IX. Pius Quanta Curáját, a
hozzáfűzött „Tévelygések listáját” és számos más, pápáktól
származó politikai kijelentést és állásfoglalást,
visszamenőleg egészen XVI. Gergely Mirari Vos és Singulari
Nos című bulláiig. A pápa nemcsak elfogadta a demokráciát,
hanem azt is magától értetődőnek vette, hogy a legtöbb
ország a jóléti társadalom állapotát kívánja megteremteni.
Elfogadta azt a szocialista érvelést is, hogy a társadalmi
felelősség állami felvállalása az emberi szabadság
kiterjesztését jelenti: az állam beavatkozása „lehetővé teszi
az egyén számára olyan személyes jogok gyakorlását... mint
például a jogot ahhoz, hogy egészségét megőrizze, hogy
megfelelő szakmai irányítás alatt folyamatosan tovább
képezze magát; a lakáshoz, munkához, a pihenéshez és
regenerálódáshoz való jogot...” Az ideális kormányzati
formáról alkotott elképzelését János pápa nem fejtette ki
részletesen, de az írott alkotmánynak, a hatalmi ágak
elkülönítésének és a totális hatalom kialakulását kizáró,
beépített mechanizmusok fontosságának hangsúlyozása
elárulja, hogy modellnek az amerikai rendszert tekintette
azt a rendszert, amelyet János ifjabb éveiben egy másik
pápa épp csak hogy ki nem átkozott romlottsága,
züllöttsége, erkölcstelensége miatt. A Pacem in Terrisben a
pápaság egész történetében először fogadta el a teljes
lelkiismereti szabadság gondolatát, azt a fogalmat, amelyet
XVI. Gergely „abszurdnak és visszataszítónak”, IX. Pius
pedig „elemi tévedésnek” minősített. Minden emberi
lénynek – írta XXIII. János – álljon szabadságában „a saját
lelkiismerete által diktált módon imádni Istent, és hitét
megvallani zárt körben és nyilvánosan egyaránt”. Kifejezte
abbeli óhaját, hogy megegyezésre jusson a szocializmussal,
a kommunizmussal és más materialista filozófiákkal is.
Különbséget tett az általa „hamis filozófiának” nevezett



kommunizmus és annak számos olyan vonatkozása között,
amelyeket szívesen látna „a gyakorlati politikai
programokban” – „még akkor is, ha e programok ilyen hamis
filozófiáktól nyertek indíttatást”. Ennek következményei
állította – sokkal fontosabbak, mint a filozófiai logika,
minthogy az elmélet „alacsonyabb rendű, mint a gyakorlati
elemzés és tapasztalás”, s a kommunista államok valósága
tartalmazhat „jó és megszívlelhető részleteket” is. A
kommunista vezetők elméletben lehetnek a világforradalom
elkötelezett hívei, a gyakorlatban azonban lehetséges, sőt
valószínű, hogy a békés egymás mellett élés érdekében
megegyezésre is hajlandók és képesek – az egyháznak
pedig fel kell ismernie ezt a lehetőséget, és saját hasznára
kell fordítania azt. Az államférfiaknak a leszerelésért kell
küzdeniük, a vitákat az ENSZ segítségével kell rendezni, s
mindenkinek „a világközösség jogi és politikai
megalapozásán” kell munkálkodnia. János jelezte, hogy
sokkal jobban érdeklődik a harmadik világ szegény országai,
mint Kelet-Európa „elveszett tartományai” iránt, és sürgette
a gazdag nemzeteket: segítsék a fejletlen országokat „oly
módon, hogy azok csorbítatlanul megőrizhessék
szabadságukat”.
XXIII. János félresöpörte a nemzeti szuverenitással
kapcsolatos korábbi pápai ellenvetéseket. Azzal érvelt, hogy
egy nemzet függetlenséghez való joga csupán kiterjesztése
az egyén szabadságjogainak, amelyek gyakorlását az
egyháznak támogatnia kell. Az egyháznak Afrikában és
Ázsiában nemcsak el kell vetnie a szükséges változásokat
hátráltató politikát, hanem támogatnia kell ezeket a
változásokat, sőt azonosulnia kell velük. Ugyanígy pedig:
szembe kell helyezkednie a nyugati eszméket és mintákat
erőltető törekvésekkel; a harmadik világ országai „gyakran
őrzik még ősi hagyományaikat, és világosan, tisztán



tudatában vannak [e nyugati eszméknél] értékesebb emberi
minőségeknek. E nemzetek integritásának aláaknázása
alapvetően erkölcstelen dolog. El kell ismerni s a
lehetőségek szerint segíteni és fejleszteni ezeket a
hagyományokat, hogy megmaradhassanak azoknak, amik
egy igaz és értékes civilizáció alapjainak.” Politikai
álláspontját összegezve hozzátette még a rasszizmus
feltétel nélküli elítéléséről szóló mondatait: „Az
igazságosság elve megköveteli még a faji megkülönböztetés
minden nyomának maradéktalan eltörlését, s ebből
következően annak felismerését is, hogy az államokat
természetüknél fogva egyenlő méltóság illeti meg... Tény,
hogy a természet szerint senki sem uralkodhat felebarátai
felett, mert az emberek méltóságukat tekintve egyenlően
nemesek mindannyian... Az államok olyanok, mint a test,
amelynek emberi lények a tagjai.” Összegezve: a két
enciklika világosan mutatja XXIII. János próbálkozását, hogy
összhangba hozza a katolikus gondolkodást a kor
előremutató gazdasági és politikai bölcsességével, s ennek
következtében a pápai szemlélet és magatartás forradalmi
változásának mérföldkövei.
János úgy tekintette a zsinatot, mint egy olyan változás
kezdetét, amelynek során a hatalom a pápai monarchiáról
az egyház egészére száll. A zsinat a püspöki kar
parlamentje, ő maga pedig az alkotmányos uralkodó.
Szerette volna megfordítani a 19. században végbement
folyamatot, amelyben a püspökök elveszítették
függetlenségüket, és fokozatosan átalakultak a populista
pápaság puszta tisztségviselőivé. Voltaképpen tovább is
kívánt menni, egészen az elvetélt, 15. századi
zsinatelméletig. Az 1431–39-es baseli zsinaton arról volt szó,
hogy Krisztus a hatalommal és tekintéllyel az egyház
egészét ruházta fel. „A legfelsőbb hatalom – állította



Segoviai János – szüntelenül, folyamatosan, változatlanul és
örökké az egyházhoz tartozik.” Az efféle hatalom éppúgy
nem idegeníthető el, ahogy egy embert sem lehet
megfosztani saját tulajdonságaitól. „A legfelsőbb hatalom
elsősorban és leginkább magában a közösségben székel,
miként valamiféle személyes érzék vagy veleszületett
erény.” A második vatikáni zsinat ezt a szemléletet
élesztette fel, tagadva, hogy a hatalmat hosszú távon egy
monarchikus főpap birtokolhatná – ott kezdte hát, ahol Basel
abbahagyta. A Lumen gentium című konstitúció
gyakorlatilag tagadta a pápa tévedhetetlenségének
dogmáját, minthogy azt állította, hogy a hatalom lényege
szerint nem egyetlen személyhez tartozik: „A hívők
összessége... nem tévedhet a hit dolgaiban. Az emberiség,
a birtokát jelentő hit természetfeletti érzékének
köszönhetően, rendelkezik a tévedhetetlenség
tulajdonságával, amikor »a püspököktől egészen a hívek
közösségének legutolsó tagjáig« univerzális megegyezésre
jut a hit és az erkölcs kérdéseiben.”
A zsinatelmélet újjáéledése természetesen utat nyitott
mind a protestánsok, mind pedig az ortodoxok felé, hisz a
kenyértörés azért következett be, mert annak idején
elutasították a vitás kérdésekben való, igazán ökumenikus
megállapodást. János pápának azonban nem sikerült
legyőznie a zsinati módszer gyengeségét, amely a 15.
században végzetesnek bizonyult. A zsinatok ad hoc
természetűek. A rendszernek szüksége volt az
egyházirányítás állandó gépezetének létrehozására is.
Ennek hiánya miatt tudta a pápa a 15. században magához
ragadni a monarchikus hatalmat, és most is ugyanez a
veszély fenyegetett. A zsinat első ülésén egyébként fel is
hívták a pápa figyelmét érvelésének hézagaira. Az első
beterjesztett javaslatok a hit autoritásával és a



kinyilatkoztatás forrásával voltak kapcsolatosak. A kérdés
hallatlanul fontos volt, hisz az eredmény meghatározta a
keresztény hit további értelmezését, és kiterjedt a katolikus
és minden más keresztény egyház összes lehetséges
érveire is. A kúriai tisztviselők által összeállított tervezet
tridenti szellemiségű volt, és azt állította, hogy az egyház
Istentől való tekintélye – magisterium – alternatívája és
egyenrangú forrása a Szentírás általi megvilágosodásnak;
ez gyakorlatilag azonos értelmű volt X. Piusnak a
modernista vita tetőpontján képviselt álláspontjával. Jánost
abban az időben hivatalosan „modernistagyanúsnak”
minősítették, s erre bizonyos értelemben rá is szolgált 1962
ben, amikor a progresszívek oldalán foglalt állást, hogy
elképzeléseik megvalósítására a tisztviselők ne
használhassanak ügyrendi módszereket. A dolog végül is a
kinyilatkoztatás definíciójának nagy többséggel való, békés
elfogadásával ért véget, de nyugtalanító volt a tény, hogy
ehhez a pápa közbelépésére volt szükség, holott teljesen
egyértelmű volt a püspökök túlnyomó részének akarata.
A változás gépezetének tökéletesedését János pápa már
nem érhette meg. 1963-ban, még a második ülés előtt
meghalt, mielőtt még ő vagy a zsinat megbirkózhatott volna
az egyházon belüli hatalom és irányítás teljes kérdéskörével
– voltaképpen már a zsinat kezdetekor súlyos betegségben
szenvedett. Így, noha világosak voltak szándékai és
törekvései, s bár a püspökök, papok és a világi hívek
soraiban mozgásba hozott egy mechanizmust, amelyet „a
feltámadó várakozások forradalmának” is nevezhetünk, az
egyház irányításának módszereit nem sikerült
megváltoztatnia. A pápa abszolutisztikus hatalma érintetlen
maradt. Montini bíboros, aki János után VI. Pál néven
elfoglalta a pápai trónt, demokratikus szellemiséget és egy
autokratikus hatalmi mechanizmust örökölt. Vajon



melyiknek kell győzedelmeskednie? Pál kompromisszummal
próbálkozott. Hagyta, hogy a zsinat folytassa és befejezze a
megkezdett munkát, de saját hatáskörébe vont két
témakört. Ez a megoldás nemigen volt védhető sem a
logika, sem a gyakorlatias bölcsesség érveivel. A pápa vagy
szuverénnek tekinti a zsinatot, vagy sem. Ha igen, miért
nem foglalkozhat a zsinat minden lehetséges kérdéssel, ha
pedig létezik két olyan probléma, amelyek megoldására
csakis a pápának van elegendő, Istentől kapott bölcsessége,
miért foglalkozik a zsinat bármivel is? A döntés csökkentette
a zsinat hatalmát és tekintélyét anélkül, hogy ennek
arányában növekedett volna a pápáé, sőt végül utóbbinak is
csak ártott a dolog, amennyiben felvetődhetett a kérdés,
hogy ki is gyakorolja a Vatikánban a hatalmat egyáltalán.
A szóban forgó két tárgykör ezenfelül rendkívül
összetett volt, és előre láthatóan erős érzelmeket
támasztottak, ezenfelül pedig kifejezetten olyan
természetűek voltak, hogy kezelésükhöz nem egyetlen
személyre lett volna szükség, hanem valamiféle
reprezentatív csoport erőfeszítéseire. Mindkettő a
szexualitással volt kapcsolatos, azzal a kérdéssel, amelybe a
pápák – mint nőtlen emberek – mindig is hajlamosak voltak
belegabalyodni. Mindkettő magában hordozta ezenfelül a
más keresztény egyházakkal való nézeteltérés lehetőségét,
s végül: a pápa mindkét tárgyban csak igen nehezen tudta
meghozni döntéseit. A papi nőtlenség kérdése mindig is
komoly problémát okozott. A dolgot a keleti egyház a
legfelsőbb papi körök kivételével soha nem erőltette, s a
katolikus Nyugaton is csak a 19. század óta érvényesítették
következetesen. A döntést kifejezetten tanácsos lett volna
rábízni a papság – vagy gyakorlatiasabb megközelítéssel a
püspökségek – ítéletére. Pál a tárgyról nem nyitott vitát, a
nőtlenség követelménye érvényben maradt – a határozatot



a fiatalabb papok igazságtalannak és elfogadhatatlannak
tartották, s részben az engedetlenség, a botrány és az
egyháztól való elfordulás oka, részben pedig a külvilág
gúnykacajának előidézője lett.
Ennél is komolyabb volt a fogamzásgátlás kérdése,
minthogy a tét az egész katolikus közösség
fegyelmezettsége és erkölcsisége volt. A katolikus egyház
hagyományosan azt tanította, hogy a születésszabályozás
minden formája bűn, ám ezt a szigorú szabályt csak igen
kevés bibliai utalással, hivatkozással tudta alátámasztani.
Az Újszövetségben az egész kérdésről egyetlenegy szó sem
esik, s az Ószövetség egyetlen egyértelműen idevágó
locusa a Genezis 38:8-10: „...És monda Júda Ónánnak: Eredj
be a te bátyád feleségéhez, és vedd feleségül mint sógor,
és támassz magot bátyádnak. Ónán pedig tudja vala, hogy a
magzat nem lesz az övé, azért valamikor az ő bátyja
feleségéhez bemegy vala, földre vesztegeti vala el a magot,
hogy bátyjának magot ne támasszon. És gonoszságnak
tetszék az Úr szemei előtt, amit cselekszik vala,
annakokáért megölé őt is.” A részlet meglehetősen zavaros.
Nem egyértelmű például, hogy Isten azért sújtott-e le
Onanra, mert magját a földre ontotta, vagy azért, mert nem
nemzett gyermeket fivére asszonyának – vagyis a
sógorházasság törvényének megszegése miatt. Lehetséges
ugyanis, hogy Onannak akkor is halnia kellett volna, ha
egyszerűen csak nem hajlandó lefeküdni fivére özvegyével.
Szent Ágoston azonban kijelentette: „bűnös dolog az
embernek akár a saját törvényes hitvesével is hálnia, ha
akadályozzák a fogantatást. Onan, Júda fia így cselekedett, s
Isten halállal sújtotta őt.” Nos, Onan éppen hogy nem így
cselekedett, hisz az asszony nem a törvényes felesége volt.
Nyilvánvaló ezenfelül, hogy Ágoston rendelkezése abban
gyökerezik, hogy a házasság céljának szigorúan csakis a



szaporodást tekintette. Az ő értelmezése szerint tehát
bűnös dolog, ha egy házaspár nem a gyermekáldás
érdekében egyesül. Álláspontját borzongató nyíltsággal
fejtette ki A házasságról és az ösztönös vágyakozásról című
könyvében, amely az elkövetkező ötszáz évre alapvetően
meghatározta a kereszténység nemiségről alkotott nézeteit:
Egy dolog: nem hálni együtt, csakis az utódnemzés egyedüli szándékával
ebben nincs kivetnivaló; más dolog együtt hálni a test gyönyörűségéért, ám
csakis a házasság kötelékében – ez bocsánatos bűn. Feltételezem azonban, hogy
ha nem is az utódnemzés érdekében háltok együtt, nem úgy keresitek a bujaság
gyönyörűségét, hogy a gyermekáldást gonosz imádsággal vagy gonosz
cselekedettel igyekeztek elhárítani. Akik így cselekszenek, hiába házastársak,
mégsem azok, mert mit sem őriznek meg a házasság valóságából, csak
tiszteletre méltó szóval takargatják szégyenüket... kegyetlen bujaságukban vagy
buja kegyetlenségükben olykor odáig merészkednek, hogy meddőséget okozó
mérgeket fogyasztanak, ezek kudarca esetén pedig még arra is vetemednek,
hogy elfojtják, szétroncsolják az anyaméhben a magzatot, azt kívánva, hogy
gyermekük haljon meg, mielőtt még élhetett volna, vagy ha már eleven volt a
méhben, pusztuljon el, mielőtt megszületik.
Ez az álláspont, amelyet Aquinói Tamás dolgozott ki,
később pedig Luther, Kálvin és más teológusok is
megerősítettek, minden keresztény egyház tanítása lett
egészen az első világháború utáni évekig. Az anglikán
egyház az 1930-as lambethi konferencián vonakodva ugyan,
de elfogadta a mesterséges fogamzásgátlók alkalmazását,
és az erkölcsi kérdés hangsúlyát a házaspár szándékainak
önössége felőli elemzésre helyezte át. Ezt a
gondolatmenetet rövidesen magáévá tette a protestáns
egyházak többsége is. 1930-as, Casti connubii című
enciklikájában XI. Pius a legerőteljesebb kifejezések
használatával erősítette meg a régi állásfoglalást, XII. Pius
azonban 1951-ben az Itáliai Katolikus Bábák Szövetségéhez
intézett beszédében kijelentette, hogy az úgynevezett
„biztonságos napok” kihasználása mint születésszabályozási



módszer – feltéve, hogy a körülmények igazolják a
szándékot – elfogadható. Egy efféle kompromisszum már
viszszavonhatatlanul megingatja a korábbi tanítást, hisz
Szent Ágoston A katolikus egyház erkölcseiről és a
manicheusok erkölcseiről című művében kifejezetten és
egyértelműen elítélte a „biztonságos napok” módszerét; az
engedmény a házasság egész ágostoni elgondolására nézve
végzetesnek bizonyult. Ráadásul pedig a biztonságos
napokon létesített testi kapcsolat elfogadása azonnal
felvetette a kérdést: szabad-e ezt a periódust mesterséges
eszközökkel meghosszabbítani vagy állandósítani; ha pedig
ez is megengedhetővé válik, többé már nemigen lehet
különbséget tenni természetes és mesterséges
fogamzásgátlás között.
A zsinat számos tagja úgy vélekedett, hogy a problémát
a házasság doktrínájának átfogalmazásával lehet
megoldani, s János pápa létre is hozott egy szakértőkből álló
tanácsadó testületet. A körültekintőbbek nyugtalankodtak,
nehogy az egyház túlságosan részletekbe menően foglaljon
állást egy olyan területen, ahol az orvostudomány
rohamléptekkel halad előre, ugyanakkor azonban – az
anglikánokhoz hasonlóan – sikerüljön a „jó szándék” biztos
talaján megmaradnia. A brüsszeli Suenens bíboros e
szavakkal fordult a pápához: „Kérem önt, tegye lehetővé,
hogy elkerüljünk egy újabb Galilei-ügyet! Egyházunknak egy
is éppen elég.” A téma a pápai vétó ellenére
elkerülhetetlenül felbukkant, amikor a zsinat „Az egyház és
a modern világ” kérdésének részeként 1965 őszén, a
negyedik és utolsó ülésen a házasság és a család
problémáit vitatta meg. A vitát november 24-én
félbeszakította az államtitkár üzenete, amelyből a
résztvevők arról értesülhettek, hogy a szövegben a pápa
határozott utasítására bizonyos változásokat kell



eszközölniük; nem nyerhet benne említést sem a Casti
connubii, sem XII. Piusnak a bábákhoz intézett beszéde;
illetve: „elengedhetetlenül szükséges, hogy a fogantatást
akadályozó eszközök és módszerek (vagyis a
fogamzásgátlók, amelyekkel a Casti connubii foglalkozik)
nyíltan és egyértelműen elutasíttassanak, mert ebben a
kérdésben kétségeket hagyni, némának maradni, vagy
éppen azt a látszatot kelteni, mintha az említett módszerek
megengedhetők lennének – rendkívül súlyos veszélyt
jelentene”. Az üzenethez mellékelték a pápa által
kívánatosnak tartott négy módosítás szövegét. A
konzervatívok igen elégedettek voltak, egyikük, Browne
bíboros így kiáltott fel: „Christus ipse locutus est!” (Maga
Krisztus szólt!) Ez az ellentmondást nem tűrő beavatkozás
természetesen szemben állt a zsinat alapelvével, ráadásul a
színfalak mögötti tárgyalások során magát a pápai üzenetet
is sokban módosították, és az általa javasolt változtatások
végül is nem lettek többek, mint a végső szöveg
lábjegyzetei. A pápa, aki érvényesíteni kívánja hatalmát,
ugyanakkor azonban hajlandó engedni a nyomásnak – ezek
egy gyengekezű zsarnok jellegzetes vonásai. A zsinat tehát
véget ért, a résztvevők szétoszlottak, ám mindkét vitapont:
a fogamzásgátlásé és a fontosabbik, az egyházon belüli
hatalomé megválaszolatlan maradt. Egyik sem oldódott
meg azóta sem. Pál pápa 1968 júliusában végül is elszánta
magát, és figyelmen kívül hagyva a tanácsadó testület
többségének ajánlásait, kibocsátotta a Humanae vitae című
enciklikát, amelyben kijelentette, hogy a „természetes”
fogamzásgátlás megengedett, ám „az egyház a maga
változhatatlan tanítása szerint értelmezett természeti
törvény figyelembevételére inti az embereket: minden
házastársi aktusnak nyitottnak kell lennie arra, hogy belőle
új élet keletkezhetik” – vagyis egyértelműen elutasította a



fogamzásgátlás művi módszereit. Az enciklika kiváltotta a
világ katolikus közösségeinek kritikáját nemcsak a világiak,
de a papság, sőt a püspökök köreiben is, és közvélemény
kutatások tanúsága szerint gyakorlatilag mindenütt
semmibe veszik. A Humanae vitae igen komoly mértékben
elidegenítette a pápaságtól a haladó gondolkodású
katolikusokat, s a liturgiában egyidejűleg bevezetett fontos
változtatások – például a szertartások és istentiszteletek
során a helyi nyelv kötelező használatának elrendelése
ugyanígy elidegenítették a konzervatívok tömegeit is. VI. Pál
pontifikátusa a populista triumfalizmus végét jelentette.
Bekövetkezett továbbá az egyházi hierarchia tekintélyének
általános csökkenése és a laikus közvélemény térnyerése;
gyakorivá vált az elöljárókkal való szembeszegülés és a
nyilvános nézeteltérések a katolikusok között; számos
szerzetes és apáca fordított hátat a rendeknek, s a pápa
tekintélye soha korábban nem tapasztalt mélységekbe
zuhant. Most, a reformáció óta talán először, csökkenni
kezdett a Rómához hű, gyakorló katolikusok száma.20
Hanyatlás tekintetében a jelek szerint a katolicizmus is
követi a protestantizmust és az ortodoxiát.
Fel kell azonban tenni a kérdést: helyénvaló-e a
„hanyatlás” kifejezés? Ha igazak a kereszténység állításai,
nincs nagy jelentősége annak, hogy hányan vannak, akik az
egyházat nyíltan elismerik; ha pedig nem igazak, az egész
dolog aligha éri meg a fontolgatást. Vallási dolgokban nem
sokat számít a mennyiség. Ami azonban talán a jövőben
számítani fog, az a kor újfajta, ökumenikus szelleme, a
második vatikáni zsinat sarjadéka lesz. 1965. december 7
én Róma püspöke, VI. Pál pápa Rómában és az Új Róma
püspöke, az ökumenikus Athenagorasz pátriárka
Isztambulban egyidejű istentiszteletet tartott, és feloldották,
megszüntették a kölcsönös kiközösítést, amelyet 1054-ben



mondtak ki elődeik – kilencszáz évvel azelőtt. 1966
márciusában Róma püspöke és Canterbury érseke, dr.
Ramsay békecsókot váltott a Sixtus-kápolna oltára előtt. A
szimbolikus gesztusokat részletes és tartós tárgyalások
követték. A felek a marginális kérdésekben – például az
anglikán egyházi rendek jogállásának dolgában – komoly
haladást értek el. Hogy egyesülnek-e az egyházak, az
teljességgel a tekintélyelvi kérdéseken múlik, vagyis azon,
ami mindig a kereszténység megosztottságának okozója
volt – és maradt.21 A kérdés pedig semmiképpen nem
nyerhet megnyugtató választ, amíg a katolikus egyház a
hatalom végső forrásának problémáját – amelyet a második
vatikáni zsinat felvetett, majd függőben hagyott – önmagán
belül nem lesz képes megoldani. A keresztény egyház
irányítása körüli vita – mint láttuk – csaknem olyan régi,
mint maga a kereszténység, s talán nem is csitul, míg lesz a
földön férfi és nő, aki hiszi, hogy Krisztus az Isten, s aki várja
a parouszia eljövetelét. Talán maga a Gondviselés rendezte
úgy, hogy a kereszténység világi szervezete szüntelen
széthúzás forrása legyen. Ki tudja? Emlékezzünk
mindenesetre arra, amit Pál mond a Rómabeliekhez szóló
levelében, a keresztény hit legalapvetőbb és
legmeghatározóbb dokumentumában: „Mekkora a mélysége
az Isten gazdagságának, bölcsességének és tudásának! Mily
kifürkészhetetlenek szándékai, mily megfoghatatlanok útjai!
Vajon ki látta az Úr gondolatait, s tanácsot ki adott neki?”



EPILÓGUS
A kereszténység kétezer éves történetének áttekintéséből
látható, hogy a hit megszületése és a társadaloméval
párhuzamosan végbement fejlődése nem a véletlen műve
volt. A keresztények akkor bukkantak fel, amikor a görög
római világban tömeges és sürgető, ha nem is világosan
artikulált igény támadt egy monoteisztikus kultusz, vallás
iránt. A nemzeti istenségek többé már nem kínáltak
kielégítő magyarázatokat a Mediterráneum mind magasabb
színvonalon élő és intellektuális értelemben is mind
magasabbra törő kozmopolita lakosságának kérdéseire;
minthogy pedig magyarázatokkal nem szolgálhattak,
megfelelő védelmet sem nyújthattak az élet rémségei ellen.
A kereszténység nemcsak egy mindenható Istent kínált,
hanem egy elkövetkező, boldog élet ígéretét is, és azt is
pontosan meg tudta mondani, hogy az embernek mit kell
tennie ezért az elkövetkező, boldog életért. Elvetette
továbbá eredetének faji és földrajzi korlátait, s alapítója
felruházta sziporkázó beleérzésekkel és célkitűzésekkel is,
amelyek méltán vonzották a társadalom minden rétegét.
Céljaiban és szándékaiban az első perctől kezdve
univerzalista volt. Szent Pál internacionalista gondolati
struktúrába foglalta, s ezáltal alkalmassá tette arra, hogy
minden rassz vallása legyen. Órigenész életfilozófiává
bővítette metafizikáját, olyanná, amely kivívhatta az
értelmiségiek elismerését, miközben a tömegekre gyakorolt
vonzerejét is megőrizte – így téve a kereszténységet
mindenütt jelenvalóvá és osztályok felettivé.
Amikor a kereszténység ugyanazt az arculatot öltötte,
mint a Római Birodalom, elkerülhetetlenül felváltotta az
államvallásokat. Természetesen több volt holmi állami



kultusznál – önálló intézmény volt, a maga saját
struktúrájával és növekedési ciklusaival. Nyugaton
elemésztette a birodalom céljait és irányultságait, s
helyettesítette azokat a saját, ágostoni társadalomképével,
amely áthatotta az élet, a gazdaság és a politika minden
területét. Európa nemcsak általánosságában, de minden
parányi részletében is keresztény alkotás volt – és épp
ebben rejlett egyedülálló ereje, mert a kereszténység a
spiritualitás és a dinamizmus egyszeri és
megismételhetetlen keverékének bizonyult. Választ kínált a
metafizikai kérdésekre, alkalmat és vonatkoztatási hátteret
nyújtott az elmélyüléshez a jámboraknak és a
misztikusoknak, ám ugyanakkor szüntelenül ünnepelte és
hirdette a munkát, és új eredmények elérésére sürgetett.
Rendelkezett ezenfelül egy sajátos önjavító,
öntökéletesítő mechanizmussal is. A krisztusi tanításban
megfogalmazott felismerések szinte végtelen számú
értelmezést és feldolgozást tesznek lehetővé. A keresztény
mátrixok olyan kódot alkotnak, amely minden lehetséges
helyzetre új és új módon alkalmazható, s így a
kereszténység története a harcok és újjászületések örökös
folyamata, válságok sorozata, amelyekben nem ritkaság a
borzadály, a vérontás, a fanatizmus és a téboly, de egyben
a növekedés, az életrevalóság, az elevenség és a növekvő
értelem bizonysága is. A kereszténység Európát a szellemi
és erkölcsi fogalmak rugalmas vázával látta el, és lehetővé
tette számára a gazdasági és technológiai változásokhoz
való alkalmazkodást, s azt, hogy mindig megragadhassa az
újonnan kínálkozó alkalmakat. Így növekedhetett Európa a
mai, 20. századi, nyugati típusú társadalommá.
E könyv kereszténységről való számadása
szükségképpen a fogyatékosságokat, a kudarcokat és az
intézményi torzulásokat hangsúlyozza. Mércéül azonban a



kereszténység saját, szédítő célkitűzéseit használtuk, és
hasonlíthatatlan idealizmusát. Mint perfekcionista,
„megvalósító” próbálkozás, a kereszténység nemigen
számíthat sikerre, még önmaga definíciói szerint értékelve
sem; amire kitalálták, az az, hogy célokat tűzzön ki,
normákat határozzon meg, vágyakozásokat ébreszszen,
okítson, ösztönözzön és lelkesítsen. Ereje abban rejlik, hogy
helyesen ismerte fel: az ember esendő teremtmény, csak a
vágyai halhatatlanok. Kimagasló erkölcsi érdeme, hogy
lelkiismerettel ruházta fel az embert, és megparancsolta,
hogy engedelmeskedjen neki. A felszabadulás e sajátos
formája az, amit Szent Pál az ember Krisztusban fellelhető
szabadságának nevezett, és ami természetesen forrása
minden másféle szabadságunknak is. Mert a lelkiismeret a
zsarnokság és a kényszeren alapuló társadalom ellensége,
és a keresztény lelkiismeret rombolja le a szintén a
kereszténység által megteremtett intézményes
zsarnokságokat – így működik önkorrigáló mechanizmusa. A
politikai és gazdasági szabadság fogalma egyformán a
keresztény lelkiismeretből mint történelmi erőből
keletkezett, s nem véletlen, hogy a szabadság minden
hajtása végül is a kereszténység gyökereiből származik.
Az emberi szabadság természetesen csalóka és
tökéletlen. Ezen a téren ismét azt kell látnunk, hogy a
kereszténység a lehetetlennel való próbálkozás – ám komoly
értéke, hogy tágítja az ember korlátait. Hihetetlenül,
képtelenül hatalmas célokat tűz ki, ám kijelenti, hogy a
küzdelem értelme nem csupán a végső siker lehet. Valóban:
a kereszténység elsődleges célja nem az, hogy dinamikus
társadalmakat hozzon létre, hanem hogy lehetővé tegye az
embereknek, hogy elérjenek egy sajátos erkölcsi
értelemben vett érettséget és felszabadulást. Nem fogad el
földi ítéletet és hagyományos zsinórmértékeket. Ahogy Pál



mondja: „Mert az Isten bolondsága bölcsebb az embereknél,
és az Isten erőtelensége erősebb az embereknél. Mert
tekintsétek csak a ti hivatástokat, atyámfiai, hogy nem
sokan hívattak bölcsek test szerint, nem sokan hatalmasak,
nem sokan nemesek; Hanem a világ bolondjait választotta
ki magának az Isten, hogy megszégyenítse a bölcseket; és a
világ erőtleneit választotta ki magának az Isten, hogy
megszégyenítse az erőseket; és a világ nemteleneit és
megvetettjeit választotta ki magának az Isten, és a
semmiket, hogy a valamiket megsemmisítse...”
Erre kell gondolnunk, amikor a múlt fényében a
kereszténység jövője felől elmélkedünk. Az elmúlt fél
évszázadban a Nyugat gyors és egyenletes elvilágiasodása
ment végbe, gyakorlatilag lerombolva az ágostoni képet a
kereszténységről, amely a világban erőtől duzzadóan, fizikai
és intézményi síkon egyaránt hatalmasan van jelen. Isten
földi városából mára nem sok maradt, csak romos falak,
leomlott tornyok, egy roskatag és béna intézményrendszer,
és a már inkább antikváriusi, semmint valódi, eleven
érdeklődést keltő patriarkátusok. A kereszténység azonban
természetesen nem hagyatkozik egyetlen mátrixra – épp
ebben áll ereje és szívóssága is. A mindent felölelő, nagy és
közös kereszténység valaha oly lenyűgöző, ágostoni
eszméje elvégezte feladatát, és háttérbe vonul – talán hogy
valamikor a távoli jövőben megújult alakban bukkanjon fel
megint. A világ érdeklődése a személyes keresztény
megvilágosodás erazmusi koncepciója és a keresztény
ember személyes erényeinek lehetőségeire helyezett
pelagiánus hangsúlyok felé fordult. A kereszténységből
kiemelkedő új társadalmak áthathatják és felválthatják a
nyugati világ életvezetési mintáit, s lehetőséget kínálhatnak
neki, hogy új, friss és eleven személyiséggé váljon, levetve
az európai eredet és örökség páncélzatát.



A kereszténység nélküli emberiségnek bizonyosan igen
sötétek a kilátásai; a történelem – mint láttuk – még a
kereszténységgel együtt is meglehetősen lehangoló képet
mutat. A szabadjára engedett dinamizmus mészárlást,
kínzást, türelmetlenséget és romboló gőgöt borjadzott, mert
az emberi természet mélyén lapuló ádáz és könyörtelen
fenevadat a kereszténység sem tudta elpusztítani. Vajon
milyen lett volna azonban csillapító ereje, béklyói és korlátai
nélkül a mögöttünk lévő kétezer év? A kereszténység nem
tette az életet biztosabbá vagy boldogabbá, és magát az
embert sem nemesítette meg. De reményt kínál. Civilizál és
megszelídít. Segít ketrecben tartani a fenevadat. És – láttuk
ezt is – akkor sem szépség nélkül való, ha eltorzítja az
ember vad és pusztító dühe. Az elmúlt nemzedék életében,
amikor a kereszténység folyamatos hátrálásának voltunk
tanúi, távolról megérezhettünk valamit abból, hogy milyen
is lehet a kereszténység nélküli világ – és amit megéreztünk,
nem volt szívderítő. Gyakran kellett csalódnunk az ember
jóra való képességében, ahhoz való vonzódásában, amire a
kereszténység oly szívesen hivatkozott. Ám megtanultuk azt
is, hogy a gonosz iránti fogékonysága és hajlandósága
határtalan – illetve hogy határai csakis az ember önnön,
szüntelenül növekvő hatósugara végességének korlátai. Az
ember tökéletlen, gyarló lény Istennel is. Ugyan, milyen
lehet Őnélküle? Ahogy Francis Bacon fogalmazott: „Akik
tagadják Istent, az emberi nemességet rombolják le, mert
bizonyos, hogy testében az ember a vadállatokkal rokon, s
ha lelkében Istennel nem tart rokonságot, nemtelen és
hitvány teremtmény marad.” Az isteni példa ereje és a
kereszténység kínálta felemelkedés vágya által lehetünk
kevésbé hitványak és nemtelenek. Krisztus kettős
személyiségében saját tökéletes képmásunkat, a magunk
elé tűzhető örök cél megtestesülését szemlélhetjük. Az



elmúlt kétezer év történelme az emberi gyarlóságok fölé
való emelkedés erőfeszítéseiről beszél – és ebben a
tekintetben a kereszténység krónikája biztató és felemelő.



IRODALOMJEGYZÉK
Addington, Raleigh, ed.: Faber, Poet and Priest. Selected
Letters by Frederick William Faber from 1833-1863
(London, 1974).
Ahlstron, Sidney A.: A Religious History of the American
People (New Haven, 1972).
Aigrain, René: ĽHagiographie: ses sources, ses méthodes,
son histoire (Paris, 1953).
Albright, W. F.: From the Stone Age to Christianity
(Baltimore, 1957).
Alphanery, A. – Dupront, A.: La Chrétienté et ľidée de la
Croisade. 2 vols (Paris, 1954-9).
Andrason, H.: Jesus and Christian Origins (New York, 1964).
Atiya, A. S.: A History of Eastern Christianity (London, 1968).
Atkinson, James: Martin Luther and the Birth of
Protestantism (London, 1968).
Attwater, Donald, ed.: The Penguin Dictionary of Saints
(London, 1965).
Bailyn, Bernard: The Ideological Origins of the American
Revolution (Harvard, 1967).
Bainton, R.: The development and consistency of Luther’s
attitude to religious liberty. Harvard Theological Review
(1929).
Bainton, R.: The parable of the Tares as the proof text for
religious liberty to the end of the sixteenth century.
Church History (London, 1932).
Bainton, R. H.: Erazmus of Christendom (London, 1970).
Baker, Derek: Vir Dei: Secular sanctity in the early 10th
century. Studies in Church History (Cambridge, 1972).



Bald, R. C.: John Donne: A Life (Oxford, 1970).
Barley, M. W. – Hanson, R. C. E, eds.: Christianity in Britain,
300-700 (London, 1957).
Barlow, Frank: The English Church, 1000-1066 (London,
1966).
Barnie, John: War in Medieval Society: Social Values and the
Hundred Years War 1337-99 (London, 1974).
Báron, S. W.: The Social and Religious History of the Jews. 12
vols. (Oxford, 1952-67).
Barr, J.: The Semantics of Biblical Literature (Oxford, 1961).
Barrett, C. K.: The Holy Spirit and the Gospel Tradition
(London, 1954).
Barrett, C. K.: New Testament Background: Selected
Documents (London, 1956).
Barrett, David B.: Schism and Renewal in Africa: an analysis
of 6,000 contemporary religious movements (Oxford,
1968).
Barrelt, H. M.: Boethius: somé aspects of his life and work
(London, 1940).
Bataillon, Marcel: Erasme et ĽEspagne (Paris, 1937)
Bauer, Walter: Orthodoxy and Heresy in Earliest Christianity
(London, 1972).
Beckwith, J.: Early Medieval Art: Carolingian, Ottonian,
Romanesque (London, 1964).
Benevisti, M.: The Crusaders in the Holy Land (Jerusalem,
1970).
Benevot, Maurice: The Inquisition and its antecedents.
Heythrop Journal (1966-7).
Bennett, G. V. – Walsh, J. D., eds.: Essays in Modem English
Church History (London, 1966).
Bentley, James: British and German High Churchmen in the
struggle against Hitler. Journal of Ecclesiastical History
(1972).



Berger, Peter L.: The Social Reality of Religion (London,
1969).
Berger, Peter L.: The Secularisation of Theology. Journal for
the Scientific Study of Religion (New York, 1967).
Besterman, Theodore: Voltaire (London, 1969).
Bethell, Denis: The Making of a 12th-century relic collection.
Studies in Church History (Cambridge, 1972).
Betternson, J., ed.: Documents of the Christian Church
(Oxford, 1967).
Betts, R.: Social and Constitutional Developments in
Bohemia in the Hussite Period. Past and Present (April
1955).
Black, A. J.: The Council of Basle and the Second Vatican
Council. Studies in Church History (Cambridge, 1971).
Black, M.: The Scrolls and Christian Origins (London, 1961).
Black, M.: The Dead Sea Scrolls and Christian Doctrine
(London, 1966).
Blau, J.: The Christian Interpretation of Cabala in the
Renaissance (New York, 1944).
Bloomfield, M. – Reeves, M.: The penetration of Joachim into
Northern Europe. Speculum (1954).
Boardmann, E. P: Christian Influence upon the Ideology of
the Taiping Rebellion (London, 1952).
Bonner, Gerald: St Augustine of Hippo: Life and
Controversies (London, 1970).
Boodyer, G. H.:Jesus and the Politics of His Time (Salisbury,
Rhodesia, 1968).
Bornkamm, G.:Jesus of Nazareth (London, 1960).
Bornkamm, G. – Barth, G. – Held, H. J.: Tradition and
Interpretation in Matthew (London, 1963).
Borsch, F. H.: The Son of Man in Myth and History (London,
1967).



Bosher, R. S.: The Making of the Restoration Settlement
(London, 1951).
Bouvier, André: Henri Buliinger (Neuchátel, 1940).
Bouwsma, W. J.: Venice and the Defence of Republican
Liberty (California, 1968).
Bowker, John: Jesus and the Pharisees (Cambridge, 1973).
Bowker, John: Problems of Suffering in Religions of the World
(Cambridge, 1970).
Bowker, M.: The Secular Clergy in the Diocese of Lincoln
(Cambridge, 1968).
Boyer, Paul – Nissenbaum, Stephen: Salem Possessed: the
Social Origins of Witchcraft (Harvard, 1974).
Boxer, C. R.: The Christian Century in Japan (London, 1951).
Boxer, C. R.: Portuguese and Spanish Rivalry in the Far East
during the 17th century. Transactions of the Royal Asiatic
Society (Dec. 1946, April 1947).
Brandi, Karl: The Emperor Charles V (London, 1954).
Brandon, S. G. F.: The Fall of Jerusalem and the Christian
Church (London, 1967).
Brandon, S. G. Er.Jesus and the Zealots (Manchester, 1967).
Brodériek, James: St Francis Xavier (London, 1952).
Brown, Ford K.: Fathers of the Victorians (Cambridge, 1961).
Brown, L. W.: The Indian Christians of St Thomas
(Cambridge, 1956).
Brown, Peter: The Patrons of Pelagius. Journal of Theological
Studies (1970).
Brown, Peter: Religious Dissent in the later Roman Empire:
the case of North Africa. History (1963).
Brown, T. J.: The Stonyhurst Gospel of St John (London,
1969).
Bruce, F. F.: New Testament History (London, 1969).
Bruce-Mitford. R. L. S.: The Art of the Codex Amiatinus.
Journal of the Archaeological Association (1969).



Budd, S.: The Loss of Faith: reasons for unbelief among the
members of the secular movement in England. Past and
Present (April 1967).
Bullogh, D. A.: Europa Pater: Charlemagne and his
achievement in the light of recent scholarship. English
Historical Review (1970).
Bultmann, R. : The History of the Synoptic Tradition (London,
1968).
Burkitt, F. C.: The Religion of the Manichees (Cambridge,
1925).
Butterfield, H.: Christianity and History (Cambridge, 1949).
Callus, D. A., ed.: Robert Grosseteste, Scholar and Bishop
(Oxford, 1955).
Campenhausen, H. von: The Fathers of the Greek Church
(London, 1963).
Campenhausen, H. von: The Fathers of the Latin Church
(London, 1964).
Campenhausen, H. von: Ecclesiastical Authority and
Spiritual Power (London, 1969).
Cappuynus, M.:Jean Scot Erigéne (Paris, 1933).
Caraman, Philips: The Lost Paradise: an account of the
Jesuits in Paraguay, 1607-1768. (London, 1975).
Carpenter, H. J.: Popular Christianity and the Theologians in
the Early Centuries. Journal of Theological Studies (1963).
Chadwick, Henry: The Early Church (London, 1967).
Chadwick, Henry: John Moschus and his friend Sophronius
the Sophic. Journal of Theological Studies (1974).
Chadwick, Owen: John Cassian (Cambridge, 1950).
Chadwick, Owen: The Reformation (London, 1968).
Chapman, Guy: The Dreyfus Case (London, 1955).
Chapman, Raymond: The Victorian Debate: English
Literature and Society, 1832-1901 (London, 1970)



Charles, R. H., ed.: The Apocrypha and Pseudepigrapha of
the Old Testament (London, 1963).
Cheyette, F. L., ed.: Lordship and Community in Medieval
Europe (New York, 1968).
Cipolla, C. M.: Money, Prices and Civilisation in the
Mediterranean World (Princeton, 1956).
Cohen, P A.: China and Christianity: the Missionary
Movement and the Growth of Chinese anti-foreignism
(London, 1963).
Cohn, Norman: The Pursuit of the Millenium (London, 1970).
Cohn, Norman: Europe’s Inner Demons (Sussex, 1975).
Cone, James H.: Black Theology and Black Power (New York,
1969).
Constable, G.: The Letters of Peter the Venerable (London,
1967).
Conway, J. S.: The Nazi Persecution of the Churches, 1933
45 (London, 1968).
Conzelmann, Hans: An Outline of the Theology of the New
Testament (London, 1969).
Cook, G. H.: The English Cathedral through the Centuries
(London, 1960).
Copleston, F. C.: Aquinas (London, 1965).
Coulton, G. G.: Medieval Panorama (Cambridge, 1938).
Goulton, G. G.: Five Centuries of Religion. 4 vols.
(Cambridge, 1923-50).
Coulton, G. G.: Life in the Middle Ages. 4 vols. (Cambridge,
1967).
Cowdrey, H. E. J.: The Peace and the Truce of God in the
11th century. Past and Present (1970).
Cragg, G. R.: The Church and the Age of Reason (London,
1960).
Cranston, Maurice: John Locke: a Biography (London, 1957).
Craveri, Marcello: The Life of Jesus (London, 1967).



Cross, F. L.: The Oxford Dictionary of the Christian Church
(Oxford, 1957).
Cullmann, O.: Peter: Disciple, Apostle, Martyr (London,
1962).
Cullmann, O.: The Earliest Christian Confessions (London,
1949).
Cullmann, O.: The Christology of the New Testament
(London, 1963).
Currie, Robert: Methodism Divided (London, 1968).
Cumin, Thomas van Cleve: The Emperor Frederick II of
Hohenstaufen: Immutator Mundi (Oxford, 1972).
Daniel, N.: Islam and the West (Edinburgh, 1958).
Dansette, Adrién: A Religious History of Modern France. 2
vols (Horder-Frieborg, 1961).
Daube, David: Civil Disobedience inAntiquity (Edinburgh,
1972).
Daube, David: Collaboration with Tyranny in Rabbink Law
(Oxford, 1965).
Davies, W. D.: The Setting of the Sermon on the Mount
(Cambridge, 1964).
Davies, W. D. – Daube, D., eds.: The Background of the New
Testament and its Eschatology: Essays in Honour of C. H.
Dodd (Cambridge, 1956).
Deansley, M.: The Significance of the Lollard Bible (London,
1951).
Deansley, M.: The Pre-Conquest Church in England (London,
1961).
Decarreaux, Jean: Monks and Civilisation (London, 1964).
Delehaye, Hippolyte: Sanctus (Brussels, 1954).
Dell, R. S.: AnAtlas of Christian History (London, 1960).
Devos, P.: La mystérieuse épisode finálé de la Vita Gregorii
de Jean Diacre: la fuite de Formose. Analecta Bollandiana



(Antwerp, Brussels, 1964).
Dickens, A. G.: Reformation and Society in 16th century
Europe (London, 1966). Dickens, A. G.: Lollards and
Protestants in the Diocese of York, 1509-58 (Oxford,
1959).
Digard, G.: Philippe le Bel et le Saint-Siége. 2 vols (Paris,
1934).
Dijk, S. J. P. Van: The Urban and Papal rites in 7th-8th
century Rome. Sacris Erudiri (1961).
Dillon, Myles – Chadwick, Norah: The Celtic Realms (London,
1972).
Dión, R.: Viticulture ecclésiastique et viticulture princiére au
moyen age. Revue historique (Paris, 1954).
Dodd, C. H.: The Apostolic Teaching and its Developments
(London, 1956).
Dodds, E. R.: The Greeks and the Irrational (Berkeley, 1951).
Doney, William, ed.: Descartes: a collection of critical essays
(London, 1968).
Donnelly, J. S.: The Decline of the Cistercian Brotherhood
(London, 1949).
Douie, D.: The Nature and Effect of the Heresy of the
Fraticelli (Manchester, 1932).
Downing, F. Gerald: The Church and Jesus: a study in history,
philosophy and theology (London, 1968).
Dudden, F. Holmes: Gregory the Great. 2 vols (London,
1905).
Dudden, F. Holmes: The Life and Times of St Ambrose. 2 vols
(Oxford, 1935).
Duggan, C.: The Becket Dispute and the Criminous Clerks.
Bulletin of the Institute of Historical Research
(Cambridge, 1962).
Dunham, Chester F.: The Attitude of the Northern Clergy
towards the South, 1860-5 (Toledo, 1942).



Dunn, G. H.: Generation of Giants: the first Jesuits in China
(London, 1962).
Dvornik, F.: Byzantine Missions among the Slavs (New
Brunswick, 1970).
Eells, Hastings: Martin Bucer (New Haven, 1931).
Ehrhardt, A.: The Apostolic Succession (London, 1953).
Erikson, Erik H.: Young Martin Luther (London, 1972).
Evans, R.F.: Pelagius, Fastidius and the pseudo-Augustinian
de vita Christiana. Journal of Theological Studies (1962).
Evans, R. F.: Pelagius: Inquiries and Reappraisals (London,
1968).
Evans, R. J. W.: Rudolf II and his World: a study in intellectual
history, 1576-1612 (Oxford, 1973).
Every, G.: The Byzantine Patriarchate (London, 1962).
Faludy, George: Erazmus of Rotterdam (London, 1970).
Farmer, W. R.: Macabees, Zealots and Josephus (New York,
1956).
Farris, N. M.: Crown and Clergy in Colonial Mexico, 1759
1821 (London, 1968).
Febvre, L.: Le Probléme de Vincroyance au XVT siècle: la
religion de Rabelais (Paris, 1947).
Fedotov, G.P: The Russian Religious Mind (Cambridge, Mass.,
1966).
Feiblemann, J. K.: Religious Platonism (London, 1959).
Fenlon, Dermot: Heresy and Obedience in Tridentine Italy:
Cardinal Pole and the Counter-Reformation (Cambridge,
1972).
Ferguson, W. K.: The Attitude of Erazmus towards Toleration
in Persecution and Liberty: Essays in Honour of G. L. Burr
(New York, 1931).



Fischer, Bonifatius: The use of computers in New Testament
studies. Journal of Theological Studies (1970).
Fischer-Galati, Stephen A.: Ottoman Imperialism and
German Protestantism, 1521-55 (Harvard, 1959).
Flender, H.: StLuke: Theologian of Redemptive History
(London, 1967).
Folz, R.: Eldée ďempire en occident du V au XIV siècle
(Paris, 1953).
Folz, R.: Le couronnement imperial de Charlemagne (Paris,
1964).
Fontaine, J.: Isidore de Séville et la culture classique dans
TEspagne wisigothique. 2 vols (Paris, 1958).
Foss, Michael: The Founding of the Jesuits (London, 1969).
Frame, Donald M.: Montaigne (London, 1965).
Frazier, Franklin E.: The Negro Church in America (New York,
1964).
French, R. M.: The Eastern Orthodox Church (London, 1951).
Frend, W. H. C.: Heresy and schism as social and national
movements. Studies in Church History (Cambridge,
1971).
Frend, W. H. C.: The archaeologist and church history.
Antiquity (1960).
Frend, W. H. C.: The Donatist Church: a movement ofprotest
in Roman North Africa (Oxford, 1971).
Frend, W. H. C.: The Gnostic-Manichean Tradition in Roman
North Africa. Journal of Ecclesiastical History (1953).
Frend, W. H. C.: Martyrdom and Persecution in the Early
Church (London, 1965).
Frend, W. H. C.: Popular religion and Christological
controversy in the 5th century. Studies in Church History
(Cambridge, 1972).
Fuller, R. H.: Interpreting the Miracles (London, 1963).



Gairdner, W. H. T.: Edinburgh 1910: an account and
interpretation of the World Missionary Conference
(Edinburgh-London, 1910).
Ganshof, F. L.: The Imperial Coronation of Charlemagne:
theories and facts (London, 1949).
Ganshof, F. L.: The Carolingians and the Frankish Monarchy
(London, 1971).
Gartner, B.: The Temple and the Community of Qumran and
the New Testament (Cambridge, 1965).
Gasper, Louis: The Fundamentalist Movement (The Hague,
1963).
Gay, Peter: The Enlightenment, an Interpretation (New York,
1966).
Geanakoplos, D. J.: The Emperor Michael Palaeologus and
the West (London, 1959).
Ghirshman, R.: Irán: the Parthians and Sassanians (London,
1962).
Giles, E. ed.: Documents Illustrating Papul Authority, AD 96
454 (London, 1952).
Goodspeed, E. J.: A History of Early Christian Literature
(Chicago, 1966).
Grant, Michael: The Ancient Historians (London, 1970).
Grant, Robert M.: Historical Introduction to the New
Testament (London, 1963).
Grant, Robert M.: Miracle and Natural Law in Graeco-Roman
and Early Christian Thought (Amsterdam, 1952).
Green, Robert W.: Protestantism and Capitalism: the Weber
thesis and its Critics (Boston, 1959).
Hales, E. E. Y.: The First Vatican Council. Studies in Church
History (Cambridge, 1971).
Hales, E. E. Y.: Pio Nono (London, 1962).
Hales, E. E. Y.: Pope John and his Revolution (London, 1965).



Hall, Basil: The Colloquies between Catholics and
Protestants, 1539-41. Studies in Church History
(Cambridge, 1971).
Hall, Basil: The Trilingual College of San Ildefonso and the
Making of the Complutensian Polyglot Bible. Studies in
Church History (Leyden, 1969).
Haller, W.: Liberty and Reformation in the Puritan Revolution
(New York, 1955).
Hammerton-Kelly, R. G.: Pre-Existence, Wisdom and the Son
of Man (Cambridge, 1973).
Hanke, L.: Bartolomé de las Casas (The Hague, 1951).
Hare, D. R. A.: The Theme of Jewish Perscution of the
Christians in the Gospel According to St Matthew
(Cambridge, 1967).
Hamison, Brian: Religion and Recreation in 19th century
England. Past and Present (1967).
Hart, A. Tindal: The Life and Times of John Sharp, Archbishop
of York (London, 1949).
Harvey, Van Austin: The Historian and the Believer (London,
1967).
Hauser, A.: Mannerism, 2 vols (London, 1965).
Hay, D.: Europe: the Emergence of an Idea (New York,
1965).
Heard, R. G.: The Old Gospel Prologues. Journal of
Theological Studies (1955).
Heath, Peter: English Parish Clergy on the Eve of the
Reformation (London, 1969).
Heath, R. G.: The Western Schism of the Franks and the
’Filioque’. Journal of Ecclesiastical History (1972).
Heimert, Alan E.: Religion and the American Mind from the
Great Awakening to the Revolution (Harvard, 1966).
Hennell, Michael: Evangelicanism and Worldliness. Studies
in Church History (Cambridge, 1972).



Hennell, Michael: John Venn and the Clapham Sect (London,
1958).
Henry, F.: Irish High Crosses (Dublin, 1964).
Hill, Rosalind: The Northumbrian Church. Church Quarterly
Review (1963).
Hillgarth, J. N.: Coins and Chronicles: Propaganda in 6th
century Spain and the Byzantine Background. Historia
(Chicago, 1966).
Hillgarth, J. N.: The Conversion of Western Europe, 350-750
(New Jersey, 1969).
Hinchcliff, Peter: African separatism: Heresy, Schism or
Protest Movement? Studies in Church History (Cambridge,
1971).
Holt, E.: The Ópium Wars in China (London, 1964).
Hoppén, K. Theodore, W. G.: Ward and Liberal Catholicism.
Journal of Ecclesiastical History (1972).
Hughes, Kathleen: The Church in Early Irish Society (London,
1966).
Hughes, P: The Reformation in England. 3 vols (London,
1950-4).
Hunter-Blair, Peter: The World of Bede (London, 1970).
Hussey, J. M.: The Byzantine World (London, 1961).
Hussey, J. M.: Byzantine Monasticism. Cambridge Medieval
History, IV (Cambridge, 1967).
Jacob, E.: Gerard Groote and the beginning of the „New
Devotion” in the Low Countries. Journal of Ecclesiastical
History (1952).
Jasper, Ronald C. D.: George Bell, Bishop of Chichester
(Oxford, 1967).
Jedin, Hubert: History of the Council ofTrent. 2 vols (London,
1957).



Jeremiás, J.: Infant Baptism in the First Four Centuries
(London, 1960).
Jeremiás, J.: The Problem of the Historical Jesus (London,
1964).
John, Eric: The social and political problems of the early
English Church. Agricultural History Review (1970).
Johnson, S. M.: John Donne and the Virginia
Company.Journal of English Literary History (1947).
Jonas, H.: The Gnostic Religion (London, 1963).
Jones, A. H. M.: The Later Roman Empire. 3 vols (London,
1964).
Jones, A. H. M.: Were the ancient heresies national or social
movements in disguis Journal of Theological Studies
(1959).
Jones, A. H. M.: Church finance in the 5th and 6th centuries.
Journal of Theological Studies (1960).
Jordán, E. K. H.: Free Church Unity: A History of the Free
Church Council Movement, 1896-1941 (London, 1956).
Jungmann, Joseph A.: The Early Liturgy to the time of
Gregory the Great (London, 1960).
Kamen, Henry: The Spanish Inquisition (London, 1965).
Kelly, J. N. D.: Early Christian Doctrines (London, 1958).
Kelly, J. N. D.'.Jerome: his Life, Writings and Controversies
(London, 1975).
Kendrick, X: St James in Spain (London, 1960).
Kent, John: TheAge ofDisunity (London, 1966).
Kittler, G.D.: The White Fathers (London, 1956).
Kitzinger, Ernst: The Gregorian Reform and the visual árts.
Transactions of the Royal Historical Society (London,
1972).
Knowles, David: Saints and Scholars (Cambridge, 1962).



Kummel, W. G.: The New Testament: the History of the
Investigation of its problems (London, 1973).
Laistner, L.W.: Thought and Letters in Western Europe, 500
900 (London, 1957).
Latouche, Robert: The Birth of Western Economy: Economic
Aspects of the Dark Ages (London, 1961).
Latourette, K. S.: History of the Expansion of Christianity. 7
vols. (London, 1937-45).
Latourette, K. S.: Christianiy in a Revolutionary Age. 5 vols.
(New York, 1957-61).
Lau, F. – Bizer, E.: A History of the Reformation in Germany
to 1555 (London, 1969).
Lawrence, Peter: Road Belong Cargo: a study in the Cargo
movement in the Southern Madang District, New Guinea
(Manchester, 1964).
Lea, H.C.: A History of Auricular Confession and Indulgences
in the Latin Church. 3 vols (London, 1896).
Le Bras, Gabriel: Introduction à ľhistoire de la pratique
religieuse en France. 2 vols (Paris, 1945).
Lecler, Joseph: Toleration and the Reformation. 2 vols
(London, 1960).
Le Guillou, M. J.: Christ and Church, a Theology of the
Mystery (New York, 1966).
Lee, Robert – Marty, Martin E.: eds.: Religion and Social
Conflict (New York, 1964).
Lesne, E.: Histoire de la propriété ecclésiastique en France.
6 vols (Lille-Paris, 1910-42).
Lewis, E.: Medieval Political Ideas. 2 vols (London, 1954).
Lewy, Gunter: The Catholic Church and Nazi Germany (New
York, 1964).
Leyser, K.: The German aristocracy from the 9th to the early
12th century: a historical and cultural sketch. Past and



Present (1968).
Liebeschultz, W.: Did the Pelagian movement have social
aims? Historia (Chicago, 1963).
Lineham, Peter: Councils and Synods in 13th century Castille
and Aragon. Studies in Church History (Cambridge, 1971).
Little, David: Religion, Order and the Law (Oxford, 1970).
Llewellyn, Peter: Rome in the Dark Ages (London, 1971).
Luchaire, A.: Innocent III. 6 vols (Paris, 1905-8).
Lynch, J.: Philip II and the Papacy. Transactions of the Royal
Historical Society (London, 1961).
Mabbott, J. D.:John Locke (London, 1973).
MacFarlane, Alan: Witchcraft in Tudor and Stuart England
(London, 1970).
Maclntyre, A.: Secularisation and Moral Change (London,
1967).
Manuel, Frank E.: A Portrait of Isaac Newton (Cambridge,
Mass., 1968).
Maranon, Gregorio: El processo del Arzobispo Carranza.
Boletín de la Real Academia della Historia (Madrid, 1950).
Marcus, R. A.: Gregory the Great and a papal missionary
strategy. Studies in Church History (Cambridge, 1970).
Márkus, R. A.: Christianity and dissent in Roman North
Africa: changing perspectives in recent work. Studies in
Church History (Cambridge, 1971).
Márkus, R. A.: Saeculum: History and Society in the theology
of St Augustine (Cambridge, 1970).
Martin, D.: A Sociology of English Religion (London, 1967).
Martin, E.J.: History of the Iconoclastic Controversy (London,
1930).
Martyn, J. L.: History and Theology of the Fourth Gospel
(London, 1968).



Matthews, Donald G.: Slavery and Methodism: a Chapter in
American Morality (Princeton, 1965).
Mayr-Harting, Henry: The Corning of Christianity to Anglo
Saxon England (London, 1972).
McDonnell, E.: The Beguines and Beghards in Medieval
Culture (New Jersey, 1954).
McElrath, Damian, ed.: LordActon: the Decisive Decade,
1864-74 (Louvain, 1970).
McManners, John: French Ecclesiastical Society under the
Ancien Régime: a Study ofAngers in the 18th Century
(Manchester, 1960).
McManners, John: The French Revolution and the Church
(London, 1969).
McMullen, Ramsay: Enemies of the Romara Order: treason,
unrest and alienation in the Empire (Harvard, 1966).
McNeill, J. T.: The History and Character of Calvinism
(Oxford, 1954).
Mehl, Roger: The Sociology of Protestantism (London, 1970).
Mew, James: The Traditional Aspects ofHell (London, 1903).
Meyvaert, P: Bede and Gregory the Great. Jarrow Lecture
(1964).
Michaelson, C.: Japanese Contributions to Christian Thought
(London, 1960).
Milburn, R. L.: Early Christian Interpretations of History
(London, 1954).
Miller, D. H.: The Roman Revolution of the 8th Century.
Medieval Studies (Toronto, 1974).
Mollat, G.: The Popes at Avignon (London, 1963).
Monet, M.: Problémes navales de ľhistoire des Croisades.
Cahiers de civilisation médiévales (Paris, 1967).
Momigliano, A. D., ed.: The Conflict Between Paganism and
Christianity in the 4th Century (Oxford, 1963).



Momigliano, A. D.: Popular religious beliefs and the late
Roman historians. Studies in Church History (Cambridge,
1972).
Momigliano, A. D.: Cassiodorus and the Italian culture of his
time. Proceedings of the British Academy (London, 1955).
Moore, A. L.: The Parousia in the New Testament (Leiden,
1966).
Moore, G. F.: Judaism in the First Centuries of the Christian
Era. 3 vols (London, 1954).
Moore, R. L: The Origin of Medieval Heresy. History (1970).
Moore, W. J.: The Saxon Pilgrims to Rome and the Scuola
Saxonum (London, 1937).
Moorhouse, Geoffrey: The Missionaries (London, 1973).
Moorman, J.: History of the Franciscan Order (London, 1968).
Morris, Colin: A critique of popular religion: Guibert de
Nogent on the relics of the Saints. Studies in Church
History (Cambridge, 1972).
Morris, J.: Pelagian Literaturt. Journal of Theological Studies
(1965).
Morrison, K. F.: Tradition and Authority in the Western
Church, 300-1140 (Princeton, 1969).
Morton, A. Q. – McLeman, J.: Paul (London, 1966).
Mounier, Roland: The Assassination of Henri IV: the
Tyrannicide Problem and the Consolidation of the French
Absolute Monarchy in the early 17th Century (London,
1973).
Neill, S. C.: A History of Christian Missions (London, 1964).
Neill, S. C.: A History of the Ecumenical Movement, 1517
1948 (London, 1954).
Neill, S. C. – Weber, H. R., eds.: The Layman in Christian
History (London, 1963).



Nelson, Janet L.: Society, theodicy and the origins of heresy:
towards a reassessment of the medieval evidence.
Studies in Church History (Cambridge, 1971).
Nelson, Janet L.: Gelasius I’s doctrine of responsibility.
Journal of Theological Studies (1967).
Nersessian, Surapie Dér: Armenia and the Byzantine Empire
(Cambridge, Mass.: 1965).
Newsome, David: The Parting of Friends: a study of the
Wilberforces and Henry Manning (London, 1966).
Nichol, Donald M.: The Last Centuries of Byzantium, 1261
1453 (London, 1972).
Nilsson, Martin P.: Greek Popular Religion (New York, 1954).
Oblensky, Dimitri, Nationalism and Eastern Europe in the
Middle Ages. Transactions of the Royal Historical Society
(London, 1972).
O’Collins, Gerald: The Easter Jesus (London, 1973).
Oldenbourg, Z.: Massacre at Montségur: a History of the
Albigensian Crusade (London, 1961).
Oli, John C., ed.: Christian Humanism and the Reformation
(London, 1965).
Oliver, R.: The Missionary Factor in East Africa (London,
1952).
O’Neill, J. C.: The Theology of Acts in its Historical Setting
(London, 1961).
Ozment, Stephen E.: The Reformation in Medieval
Perspective (Chicago, 1971).
Patterson, W. B.: King James I’s call for an ecumenical
council. Studies in Church History (Cambridge, 1971).
Patterson, W. B.: Henry IV and the Huguenot appeal for a
return to Poissy. Studies in Church History (Cambridge,
1971).



Pernoud, R:.Joan of Arc, by herself and witnesses (London,
1964).
Perowne, Stewart: The End of the Roman World (London,
1966).
Pirenne, H,: De ľétat de ľinstruction des laiques á ľépoque
mérovingienne. Histoire économique de TOccident
médiévale (Paris, 1951).
Plinval, Georges de: Pélage: ses écrits, sa vie et sa réforme
(Lausanne, 1943).
Plongeron, B.: Les réguliers de Paris devant le serment
constitutionel (Paris, 1964).
Popkin, Richard H.: The History of Scepticism, from Erazmus
to Descartes (Assen, Netherlands, 1964).
Power, Eileen: Medieval English Nunneries, 1275-1535
(Oxford, 1922).
Prawer, Joshua: The Latin Kingdom of Jerusalem: European
Colonialism in the MiddleAges (London, 1972).
Purver, Margery: The Royal Society: Concept and Creation
(London, 1967).
Reeves, Margery: The Influence of Prophecy in the Later
Middle Ages: a study in Joachimism (Oxford, 1969).
Reumann, J.: Jesus in the Church’s Gospels (London, 1968).
Riccard, Robert: The Spiritual Conquest of Mexico (Berkeley,
1966).
Riley-Smith, J.: The Knights of St John in Jerusalem and
Cyprus, 1050-1310 (London, 1967).
Rowley, H. H.: The Relevance of the Apocalyptic (London,
1963).
Rowley, H. H.: The Qumran Sect and Christian Origins.
Bulletin of the John Rylands Library (Manchester, 1961).
Runciman, Stephen: A History of the Crusades. 3 vols
(Cambridge, 19511).



Runciman, Stephen: Sicilian Vespers (London, 1958).
Rupp, Gordon: Studies in the Making of the English
Protestant Tradition (Cambridge, 1947).
Rupp, Gordon: Protestant Spirituality in the first age of the
Reformation. Studies in Church History (Cambridge,
1972).
Russell, J. B.: Dissent and Reform in the Early Middle Ages
(Berkeley, 1965).
Samaran, C. – Mollet, G.: La Fiscalité pontificale en France
au XIV siécle (Paris, 1905).
Saint-Croix, G. E. M. de: Why were the early Christians
persecuted? Past and Present (1963).
Schoeps, H. J.: Ebionite Christianity. Journal of Theological
Studies (1953).
Schonfield, H. J.: The Passover Plot (London, 1965).
Schwartz, Marc L.: Development of a lay religious
consciousness in pre-Civil War England. Studies in Church
History (Cambridge, 1972).
Scott, Patrick: Cricket and the Religious World in the
Victorian Period. Church Quarterly (October, 1970).
Setton, K. M., ed.: A History of the Crusades. 2 vols.
(Philadelphia, 1955-62).
Sherwin-White, A. N.: Roman Society und Roman Law in the
New Testament (London, 1963).
Silver, James W.: Confederate Morale and Church
Propaganda (Tuscaloosa, 1957).
Simon, M.: St Stephen and the Hellenists (London, 1958).
Smalley, Beryl M.: The Study of the Bible in the MiddleAges
(Oxford, 1952).
Smalley, Beryl M.: The Becket Conflict and the Schools: a
study of intellectuals in politics (Oxford, 1973).



Smart, Ninian: The Religious Experience of Mankind
(London, 1971).
Smith, John Holland: Constantine the Great (London, 1971).
Smith, James Ward – Jamison, A. Leland, eds.: Religious
Perspectives in American Culture (Princeton, 1961).
Soulis, G.: The legacy of Cyril and Methodius to the Southern
Slavs. Dunbarton Oaks Papers (Cambridge, Mass., 1965).
Southern, R. W.: Medieval Humanism and Other Studies
(Oxford, 1970).
Southern, R. W.: Western Society and the Church in the
MiddleAges (London, 1970).
Southern, R. W.: Aspects of the European Tradition of
Historical Writing: History as Prophecy. Transactions of the
Royal Historical Society (London, 1972).
Spearing, E.: The Patrimony of the Roman Church at the
time of Gregory the Great (London, 1918).
Stark, Rodney – Glock, Charles Y.: American Piety (Los
Angeles, 1968).
Steinmann, Jean: Pascal (London, 1965).
Stendhal, K.: The School of St Matthew (London, 1954).
Stevenson, J., ed.: Documents Illustrative of the History of
the Church to AD 461. 2 vols (London, 1970).
Strauss, Gerald, ed.: Manifestations of Discontent in
Germany on the Eve of the Reformation (Indiana, 1971).
Stridbeck, C. G.: Breughel’s „Combat between Carnival and
Lent”. Journal of Courtauld and Warburg Institutes
(London, 1956).
Sundkler, B. G. M.: The Christian Ministry in Africa (London,
1960).
Sundkler, B. G. M.: Bantu Prophets in South Africa (London,
1961).
Swanson, Guy E.: Religion and Régimé (Michigan, 1967).



Syme, R.: Ammianus and the Historia Augusta (London,
1968).
Talbot, C. H.: The Anglo-Saxon Missionaries in Germany
(London, 1954).
Talbot-Rice, David, ed.: The Dark Ages (London, 1965).
Taylor, J. V.: The Growth of the Church in Buganda (London,
1958).
Taylor, J. V.: Primal Vision (London, 1965).
Thomas, Keith: Religion and the Decline of Magic (London,
1970).
Thompson, David M.: The churches and society in 19th
century England. Studies in Church History (Cambridge,
1972).
Thompson, E. A.: The Goths in Spain (London, 1969).
Thompson, Rhodes: Voices from Cane Ridge (St Louis,
1954).
Tisset, E – Laners, Y., eds.: Procés de condamnation de
Jeanne ďArc (Paris, 1970-2).
Todt, H. E.: The Son of Man in the Synoptic Tradition
(London, 1965).
Towler, Robert: Homo Religiosus: sociological problems in
the study of religion (London, 1974).
Trevor-Roper, Hugh: Religion, Reformation and Social
Change (London, 1967).
Trocmé, Etienne: Jesus and his Contemporaries (London,
1973).
Turner, H. W.: History ofanAfrican Independent Church. 2
vols (Oxford, 1967).
Ullmann, Walter: Public Welfare and Social Legislation in
Early Medieval Councils. Studies in Church History
(Cambridge, 1971).



Ullmann, Walter: Julius II and the schismatic cardinals.
Studies in Church History (Cambridge, 1971).
Ullmann, Walter: Medieval Papalism: the Political Theories of
the Medieval Canonists (London, 1949).
Ullmann, Walter: Principals of Government and Politics in the
Middle Ages (New York, 1961).
Vale, M. G. A.: Charles VII (London, 1974).
Verliden, Charles: Les origines coloniales de la civilisation
atlantique: antecédents et types de structure. Cahiers
ďhistoire mondiale (1953).
Vermes, G.: The Dead Sea Scrolls in English (London, 1968).
Vicaire, M. H.: StDominic and his Times (London, 1964).
Vlasto, A. E: The Entry of the Slavs into Christendom
(Cambridge, 1970).
Wakeíield, Walter L.: Heresy, Crusade and Inquisition in
Southern France, 1100-1250 (London, 1974).
Walker, D. E: The Ancient Theology (London, 1972).
Walker, D. E: The Decline of Hell: 18th century discussions
of eternal torment (London, 1974).
Wallace, Ronald S.: Calvin’s Doctrine of the Christian Life
(Edinburgh, 1959).
Wallace-Hadrill, D. S.: Eusebius of Caesarea (London, 1960).
Wallace-Hadrill, D. S.: Early Germanic Kingship in England
and on the Continent (Oxford, 1971).
Wallace-Hadrill, D. S.: The Barbarian West, 400-1000
(London, 1967).
Wallach, Luitpold: Alcuin und Charlemagne (Cornell, 1969).
Walsh, John: Methodism and the Mob in the 18th century.
Studies in Church History (Cambridge, 1972).
Ward, W. R.: Fopular religion and the problem of control,
1790-1830. Studies in Church History (Cambridge, 1972).



Ward-Perkins, J. B.: The shrine of St Peter and its twelve
spiral columns. Journal of Roman Studies (1952).
Ware, Timothy: The Orthodox Church (London, 1963).
Warren, W. L.: Henry II (London, 1973).
Washington, Joseph R.: Black Religion: the Negro and
Christianity in the United States (Boston, 1964).
Waterhouse, Ellis: Some painters and the counter
Reformation before 1600. Transactions of the Royal
Historical Society (London, 1972).
Watt, J. A.: The Theory of Papal Monarchy (New York, 1965).
Webster, J. B.: The African Churches among the Yoruba
1888-1922 (Oxford, 1964).
Wedgwood, C. V.: The Thirty Years War (London, 1968).
Weiss, J.: Earliest Christianity (London, 1959).
Wells, G. A.: The Jesus of the Early Christians (London,
1971).
Wendel, François: Calvin: the Origins and Development of
his Religious Thought (London, 1963).
Werner, M.: The Formation of Christian Dogma (London,
1957).
Wheeler, H.: The Bible in its Ancient and English Versions
(Oxford, 1940).
Whiteley, D. E. H.: The Theology of St Paul (London, 1964).
Williams, George Hunston: The Radical Reformation
(London, 1962).
Williamson, G. A.: The World of Josephus (London, 1964).
Wilson, Bryan R.: Religious Sects (London, 1970).
Winter, P.: Josephus on Jesus. Journal of Historical Studies
(1968).
Yates, Frances A.: Paolo Sarpi’s History of the Council of
Trent. Journal of Courtauld and Warburg Institutes
(London, 1944).



Yates, Frances A.: Giordano Bruno and the Hermetic
Tradition (London, 1964).
Yates, Frances A.: The Rosicrucian Enlightenment (London,
1972).
Zuntz, G.: The Text of the Pauline Epistles (Oxford, 1953).



Megjegyzések
[←1]
Jézus megjelenése és tevékenysége idején a zsidó világ igen intenzíven
forrongó, átalakuló időszakát élte, aminek jele volt a Szentírás többféle
magyarázata is. Philo értelmezése allegorikus volt, a szadduceusoké betű
szerinti, a farizeusoké hermeneutikus; a Jubileumok könyve és más munkák
az elbeszélő, a kumráni hálazsoltárok pedig az imitatív módszert követték.
Jézus az indirekt módszert követte, de lehetséges, hogy erősen hatottak rá
a liberális farizeusok. Jézus elhelyezkedéséről az 1. századi zsidó vallási
viták palettáján lásd John Bowker: Targums and Rabbinical Literature
(Cambridge, 1969), valamint: Jesus and the Pharisees (Cambridge, 1973).
[←2]
Az ereklyéket nyakláncon, parányi szelencékbe, medálokba zárva,
ékszerként viselték az emberek. A szokás Szent Jeromos szerint a régi
írástudók és farizeusok imaszalagjainak emléke lehet. Nagy Szent Gergely
keresztet hordott, amelyben Szent Lőrinc rostélyából és Szent Péter
láncaiból származó vasreszelék volt; Lincolni Szent Hugó mindkét nembeli
szentek megszámlálhatatlan ereklyéjét hordta magánál egy
tubákosszelence-szerű dobozkában, gyűrűjébe pedig Szent Benedek egy
fogát foglaltatta bele. A püspökök gyakran viselték nyakukban
székesegyházuk valamelyik ereklyéjét; Aquinói Tamás elítélte és
„megvetendő elbizakodottságnak” minősítette ezt a szokást, amely
azonban ennek ellenére fennmaradt. Lásd J. Sumption: Pilgrimage, an
Image of Medieval Religion (London, 1975), 2. fej., The Cult of Relics.
[←3]
Habár úgy tartották, hogy Péter teste a nevét viselő székesegyház főoltára
alatt nyugszik, fejét Szent Páléval együtt pompás ereklyetartókban a
lateráni bazilikában őrizték a frigyládával, Mózes kőtábláival, Áron
pálcájával, egy urnányi mannával, a Szűz köntösével, Keresztelő Szent
János szőrcsuhájával, a csodálatos kenyér- és halszaporításból származó öt
kenyérrel és két hallal és az utolsó vacsora asztalával együtt. A közeli
Szent Lőrinc-kápolna Krisztus drágakövekkel díszített, olajjal teli
aranyfeszületben őrzött előbőrével és köldökzsinórjával büszkélkedhetett.
[←4]
A parasztok szívesen tartották meg az ünnepnapokat is, amelyek száma a
középkorban mindegyre növekedett. Alfréd 890 körül keletkezett
törvénykönyve karácsonykor tizenkét, húsvétkor tizennégy, augusztus
közepén hét és az év során további három ünnepnapról beszél, amelyek
„adatnak minden szabad embernek, a rabszolgáknak és a nem szabad
munkásoknak azonban nem”. A 12. századra már ideértettek minden



mezőgazdasági munkást, s az ünnepnapok száma harminc-negyven volt;
az uradalmi feljegyzések tanúsága szerint a rendszer mind általánosabban
kötelezővé lett, habár egyes ünnepnapok szentebbek voltak a többinél, és
szentebbek bizonyos emberek számára, mint másoknak. Az ünnepnapok
száma növekedett, először csak a vigíliát, később már az oktávát is
megkövetelték, s a nagy pestisjárvány után, amikor megritkult a
munkaerő, a szolgáknak, akik korábban nem kaptak pénzt az ünnepeken
végzett munkájukért, fizetni kellett némelyik – vagy minden – ünnepnapon.
A rendszer hallatlanul bonyolulttá vált, és a legkevésbé sem
alkalmazkodott a mezőgazdaság szükségleteihez – ennyit arról a
feltételezésről, hogy a kereszténység ünnepei csupán a hajdani pogány
ünnepek átformált, átírt ismétlései. (Lásd Barbara Harvey: Works and Festa
Ferianda in Medieval England; Journal of Ecclesialistical History. 1972.) A
munkásünnepek gondolata a reformáció után is fennmaradt, ismét
felbukkant a „Nagy Nemzeti Ünnep” formájában, s erre alapozta a kvéker
William Benbow 1832-ben az általános sztrájk első elméletét. (Lásd Patrick
Renshaw: The General Strike. London, 1975.)
[←5]
Az antiszemitizmus elmélete a 2. században kezdett formát ölteni, amikor
teológusok megjósolták, hogy az Antikrisztus egy Dán törzséből származó
zsidó lesz. Ugyanebben az időszakban a diaszpórában kialakult
szertartásrend meggátolta a zsidókat a pogányokkal való keveredésben, s
ezáltal fokozta az őket körülvevő titokzatosságot. A keresztény irodalom és
képzőművészet zsidó vonásokkal ruházta fel a Sátánt, és úgy tartották,
hogy a zsidók az Antikrisztus katonáiként titkos harci játékokat rendeznek,
amelyek során rituális gyilkosságokat követnek el. A pénzkölcsönzés csak
később lép be a képbe. Ez a tevékenység az egyházjog tiltó
rendelkezéseinek következtében állt nyitva a zsidók előtt, ám a zsidó
pénzkölcsönző, mint intézmény viszonylag rövid életű jelenség; a 12.
század után már csak egészen szerény arányokban működtek, elsősorban
mint zálogosok. Az 1215-ös lateráni zsinat elzárta őket a földbirtoklás és a
katonáskodás, valamint köztisztségek viselésének lehetőségeitől.
Számtalan antiszemita dráma, színjáték és szertartás járta mindenütt.
Azért tudunk egy 11. századi, toulouse-i nagyheti szokásról, a zsidóütésről,
mert a város zsidó közösségének egy tekintélyes tagja olyan súlyos
csapást szenvedett, hogy már halálán volt, amikor kivitték a
székesegyházból. Lásd D. A. Bullogh: Games People Played: Drama and
Ritual as Propaganda in Medieval Europe (Transactions of the Royal
Historical Society, 1974).
[←6]
A jóslatok VIII. Károly itáliai hadjáratát is befolyásolták; a király a második
Nagy Károlynak tekintette magát. Luther „a jó Harmadik Frigyes”-nek
nevezte protektorát, a Szász Frigyest. V. Károlyt így nevezték: „a jó Király,
aki az egyházat megbünteti”. Kolumbusz a humanisták közös



vesszőparipája, az Aranykor újraeljöveteléről szóló jóslatok gyűjteményét
állította össze. Az új földrajzi felfedezéseket és a találmányokat – például a
könyvnyomtatást – gyorsan beillesztették a próféciák rendszerébe. Lásd
Marjorie Reeves: The Influence of Prophecy in later Middle Ages (Oxford,
1969).
[←7]
A protestantizmus a törököknek köszönhette fennmaradását. A Habsburgok
fontosabbnak tekintették Magyarország védelmét a protestánsok elleni
harcnál. A protestánsok tisztában voltak ezzel, és engedmények
kicsikarására használták fel az ottomán agresszió árapályát. „A
lutheranizmus németországi megerősödése, növekedése és törvényesülése
minden más tényezőnél inkább az ottomán terjeszkedésnek köszönhető.”
(Stephen A. Fischer-Galati: Ottoman Imperialism and German
Protestantism, 1521-22. – Harvard, 1959).
[←8]
A tiltakozók egyike – álnév alatt – David Joris volt. Az igaz egyház – írta
„nem az, amelyik kivégez, hanem amelyik kivégeztetik”. Joris békében halt
meg Baselban, halála után három évvel azonban fény derült a titokra, s a
baseli protestánsok a posztumusz bírósági eljárásnak az inkvizíció által
előírt minden szertartását végigcsináltak. Egy szemtanú vallomása szerint:
„A Franciskánusok terén állt egy ravatal, s rajta egy kihantolt holttest
feküdt. A Steinenthor előtt, a kivégzések szokott helyén fahasábokat
halmoztak fel; ott helyezte el a hóhér a koporsót. Miután széttörte,
láthatóvá vált a halott; olcsó köpeny volt rajta, és bíborszegélyű, hegyes
bársonysüveg. A tetem egészen jó állapotban volt, és fel lehetett ismerni
az arcvonásait.”
[←9]
Ximénez egy kiadatlan kortárs életrajza szerint: „Antonio de Nebrija
Alcalában a könyvnyomtató műhelyben tartózkodott, s ha a Bíboros a
Kollégium felé menet arra járt, gyakorta megállt, s elbeszélgetett vele egy
kicsit, csak úgy az ablakon át. A Bíboros és barátja megállapodtak abban,
hogy a nap végén soha nem mulasztják el a borozást.” Ximénez ötvenezer
aranydukátot költött a saját vagyonából egy többnyelvű Bibliára, amelyből
hatszáz példány készült el, és mintegy százötven fenn is maradt – a
legtöbb egy Itáliába tartó hajó elsüllyedésekor semmisült meg. A görög
betűkészlet „minden kétséget kizáróan a legfinomabb volt, amelyet valaha
is metszettek”. – Victor Scholderer: Greek Printing Types, 1465-1927
(London, 1927). A többnyelvű Bibliáról lásd Basil Hall: The Great Polyglot
Bible (San Francisco, 1966), és: The Trilingual College of San Ildefonso and
the Making of the Complutensian Polyglot Bible; Studies in Church History
V. (Leyden, 1969).
[←10]



El Greco hatalmas, Orgaz gróf temetése című vászna egybecseng az
ellenreformáció elméletével, amely szerint a Szűz és a szentek
közbenjárnak az ember érdekében; Laokoónja szintén ellenreformációs
allegória. Ám Greco gyakran került kellemetlen helyzetbe festményeinek
gyanús teológiai tartalma és amiatt, hogy nem volt hajlandó teljesíteni a
papok egynémely utasításait. Hasonló volt a helyzet Caravaggiónál is,
például A szűz halála című kép megfestésekor. Róma később saját kezébe
vette az ikonográfiái útmutatás feladatát. Lásd Ellis Waterhouse: Some
Painters and the Counter-Reformation before 1600 (TRHS, 1972).
[←11]
Galileivel azért bántak olyan nyersen, mert a római inkvizíció, de legalábbis
VIII. Orbán meg volt róla győződve, hogy a tudós valamiképpen
kapcsolatban áll Bruno eretnekségeivel, s hogy műve, a Dialogo sopra i
due massimi sistemi del mondo, amelyben pártfogásába vette Kopernikusz
elméletét, titkos, hermetikus szimbolizmussal van teli. Galilei, aki jóval
kevésbé volt vakmerő Brunónál, töredelmes beismerést tett: „...őszinte
szívvel és teljes hittel visszavonom, elvetem és megátkozom a fentebb
említett tévelygéseket és eretnekségeket...” – és nem igaz, hogy
hozzátette: „eppur si muove”, hisz ez akár a halálát is jelenthette volna.
Csupán annyit tett, hogy saját Dialogo-példányának margójára feljegyezte:
„Az új dolgok felvetéséről. És vajon ki kételkedhetnék abban, hogy a
legnagyobb zűrzavarhoz vezet, ha a szellem, amelyet Isten szabadnak
teremtett, szolgaian meghódolni kényszerül egy külső akarat előtt? Ha azt
parancsolják, hogy tagadjuk meg érzékszerveinket, és vessük őket alá
mások szeszélyeinek? Amikor bármilyen illetékességű emberek ítéletet
mondanak a szakértők felett, és hatalmukban áll, hogy kedvük szerint
bánjanak velük? Ezek azok az újdonságok, amelyek romba dönthetik a
közjót, és fenekestül felfordíthatják az államot.” Lásd G. de Santillana: The
Crime of Galileo (Chicago, 1955), és C. A. Ronan: Galileo (London, 1974).
[←12]
Egy nap minden jóra fordul, ez a mi reménységünk, / Ma minden jó, ez a mi
illúziónk...
[←13]
Wesley helytelenítette a boszorkányüldözés megszűnését. Gyakorlatilag
minden metodista hitt a boszorkányok létezésében, s a korai metodisták
elkeseredett küzdelmet folytattak a szellemek ellen is. A Journal of William
Clowes (London, 1844) úgy mutatja hősét, mint aki legyőzi a hírhedt
Kidsgrove Boggetet, 1810-ben pedig Hugh Bourne Journal-je megjegyzi:
„Meglátogattam Clowest. Rettenetesen felzaklatta az asszony, akit
láttunk... azt hiszem, ki fog derülni róla, hogy boszorkány. Ezek a Sátán
legfőbb eszközei... Ezért teljes erőnkkel küzdünk ellenük... Úgy tűnik, azóta
küzdöttek James Crawfoot ellen, amióta csak az egy boszorkányasszonnyal



és érte imádkozott. Mert a boszorkányok világszerte találkoznak és
kapcsolatban állnak a Fő Gonosszal.” Lásd W. R. Ward: Popular Religion and
the Problem of Control, 1790-1830. In Studies in Church History
(Cambridge, 1972).
[←14]
A kvékerség megalapítója, George Fox a 17. századi protestantizmus
uralkodó bölcsességének megfelelően elnézte a rabszolgatartást, de a
kvékerek 1688-tól már ellenezték ezt a gyakorlatot. A protestáns derékhad
mind nagyobb része fordult szembe a „fokozatos kinyilatkoztatás” és a
„jóságos Gondviselés” eszméjének 18. századi értelmezéseivel, s ennek
következtében a keresztényi cselekvésmód ideája mindinkább a reform
gondolatával azonosult. Ez adta a protestánsok rabszolgaság-ellenes
hadjáratának teológiai impulzusát. Lásd Roger Anstey: The Atlantic Slave
Trade and British Abolition, 1760-1810 (London, 1975).
[←15]
A megtértek a katolikus egyház kebelében – Manninget és Wardot nem
számítva – nem voltak túlságosan sikeresek. Church főesperes így
emlékezett meg Frederick Oakleyról annak 1880-ban bekövetkezett
halálakor: „A rómaiak semmibe vették, és elküldték Islingtonba, hogy ott
szegény sorban éljen egy szegényházban két ír társával együtt... a régi
Balliol Common Room egy eredeti darabkája a kopott islingtoni kocsma
hátsó szobájában...” Newman így panaszkodott: „Meg kellett alázkodnom
az alsóbb rendek előtt... ott kellett álldogálnom dr. Wiseman ajtajánál,
gyóntatásra várva, az Oscott fiúk között. Felnőtt ember létünkre
következetesen úgy kezeltek bennünket, mint gyermekeket.” A korábban
már megnősült megtértekre még inkább rájárt a rúd. T. W. Allies „a lassú
eszű emberek oktatásának lélekölő rabszolgamunkájára” ítéltetett. Henry
Wilberforce-t – mondta Newman – „tompa, fásult tétlenségre és
rendszertelen, bizonytalan elfoglaltságra” kárhoztatták. A katolikus egyház
jól tudta, mire használhatja az olyan zsarnoki személyiségeket, mint
Manning, de az intellektuelek számára nem volt feladata. Ez a pazarlás
magyarázatot ad arra is, hogy a megtérések következtében megosztott
családokban miért kísértett tovább a gyűlölködés. Samuel Wilberforce
püspök látványos temetésén (1873) a család katolikus tagjai nem voltak
hajlandók csatlakozni az imádsághoz; ülve maradtak, és magukban
dünnyögték a De profundis-t. Pénteki nap volt, ám a protestánsok
ragaszkodtak hozzá, hogy ebédre kotlettet szolgáljanak fel – a
katolikusoknak éhen kellett maradniuk. Lásd David Newsome: The Parting
of Friends – a Study of the Wilberforces and Henry Manning (London, 1966).
[←16]
N. Kiss Zsuzsa fordítása.
[←17]



A legkiemelkedőbb és legérdemesebb katolikus kiadót J. P Migne abbé
alapította azzal a céllal, hogy a tudósok és kutatók számára olcsón
hozzáférhetővé tegye az egyházatyák görög és latin nyelvű írásait. A
kiadónak saját betűöntödéje, klisékészítő műhelye és könyvkötödéje volt; a
merített papíron kívül mindent önállóan tudtak elkészíteni. Migne 1844 és
1864 között a Patrologia Latina 217 kötetét s hozzá egy négykötetes
indexet adtak ki, s a Patrologia Graeca két sorozatát 161 kötetben
összesen tehát 378 kötetet. Ez a roppant vállalkozás gyakorlatilag
tönkretette s Párizs és Róma érsekeivel is konfliktusba sodorta Migne-t.
Journal című lapjuk 1864. augusztus 21-i számában Edmond és Jules
Goncourt megjegyezték: „Ez a Migne abbé, a katolikus könyvek kiadója
különös alak. Nyomdát és kiadót nyitott, amelyben nyüzsögtek a kizárt
vagy egyházi büntetés alatt álló papok, szerzetesrendekből kiközösített zsi
ványok, minden hájjal megkent csuhások és hétpróbás gazemberek. Ha
csak feltűnt egy-egy rendőr, az egész csürhe fejvesztetten menekült a
kijárat felé.” Lásd G. G. Coulton; Fourscore Years – Függelék (Cambridge,
1945).
[←18]
A spanyol polgárháború azért tört ki, mert nem alakulhatott ki egy
kereszténydemokrata párt. A Gil Robles-féle katolikus Acción Popular
jobboldali volt, és nem szegült szembe a köztársaság megdöntésére
készülő fasisztákkal. A kereszténydemokrata vezető szerepéhez a baszk
Aguirre állt legközelebb, őt azonban a katolikus hatóságok a „zsidókkal,
szabadkőművesekkel és kommunistákkal” vették egy kalap alá. (Lásd
Xavier Tusell: Historia de la Democracia Cristiana en España – Madrid,
1975.)
[←19]
Az evangélikus egyházak úgy gondolták, hogy Hitler alatt majd vissza
tudják szerezni elvesztett – fizikai és szellemi – birtokaikat. Otto Dibelius
írta: „Az egyház vezetői egy új korszak hajnalát vélték felderengeni, s
hitték, hogy ebben az új korszakban egyházuk nemzeti intézménnyé
növekedik.” Karl Barth azt állította, hogy az egyház „szinte egy emberként
igaz bizalommal és a legszárnyalóbb reményekkel üdvözölte Hitler
hatalomra jutását”. Lásd James Bentley: British and German High
Churchmen in the Struggle Against Hitler (Journal of Ecclesiastical History,
1972).
[←20]
A pontos számadat a Rómához hű, gyakorló katolikusok definíciója szerint
változik. Ami Nagy-Britanniát illeti, a statisztikus A. E. C. W. Spencer, aki
korábban a Newman-féle demográfiai felmérés irányítója volt, összeállított
a Pastoral Research Centre részére néhány táblázatot, amelyeket a londoni
The Month 1975. áprilisi számában ismertetett. Angliában és Walesben
1958-ban együttesen 5 569 000-re becsülte a megkeresztelt római



katolikus népesség lélekszámát; számításai szerint 1971-re 2 600 000
személy „idegenedett el a római egyháztól olyan mértékben, hogy az élet
három nagy eseménye – a születés, a házasságkötés és a halál, illetve a
temetkezés – alkalmával sem tart igényt az egyházi hivatalok szolgálataira.
Számításai szerint 1975-re ez a szám 3 300 000-re emelkedik.
[←21]
Sokatmondó a püspökök felszentelésükkor tett esküjének összehasonlítása.
A római katolikus püspökök hűségesküjében a következő mondat szerepel:
„...minden erőmmel üldözöm az eretnekeket és harcolok ellenük.” Az
anglikán eskü pedig: „Én, ...... korábban: ......, aki ...... püspökévé
választattam, s e választás megfelelően megerősíttetett, ezennel
kijelentem, hogy Felséged a birodalmának egyetlen és egyedüli, legfelsőbb
kormányzója, szellemi és egyházi dolgokban éppúgy, amint a világiakban,
s e birodalmon belül nem bír hatalommal idegen főpap vagy uralkodó.”



Table of Contents
ELŐSZÓ
ELSŐ RÉSZA JÉZUS-SZEKTA FELEMELKEDÉSE ÉS
HANYATLÁSA(KR. E. 50 – KR. U. 250)
MÁSODIK RÉSZA MÁRTÍROKTÓL AZ INKVIZÍTOROKIG(KR. U.
250 – KR. U. 450)
HARMADIK RÉSZMITRÁS URAK ÉS KORONÁS IKONOK(450
1054)
NEGYEDIK RÉSZA TOTÁLIS TÁRSADALOM ÉS
ELLENSÉGEI(1054–1500)
ÖTÖDIK RÉSZA HARMADIK ERŐ(1500–1648)
HATODIK RÉSZHIT, ÉRTELEM ÉS BALGASÁG(1648–1870)
HETEDIK RÉSZMAJDNEM VÁLASZTOTT NÉPEK(1500–1910)
NYOLCADIK RÉSZTÚL A DIADALMÁMORON(1870–1975)
EPILÓGUS
IRODALOMJEGYZÉK
Megjegyzések