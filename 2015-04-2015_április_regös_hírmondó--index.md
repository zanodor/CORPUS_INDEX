---
master_file: "[[@2015042015_aprilis_regos_hirmondopdf]]"
---
# Index for 2015-04-2015_április_regös_hírmondó-.pdf

1
2015
ÁPRILIS - SZENT GYÖRGY HAVA - BIKA HAVA – TAVASZHÓ-SZELEK HAVA - BÁRÁNYTOR (Rügyezés) HAVA
Az április hónapot Mars kedveséről, Venusról nevezték el, Venust ugyanis Aperirének is hívták. A név a latin aperire szóból származik, melynek jelentése „megnyitni” – ez valószínűleg utalás az ekkor kinyíló természetre. Ez a hónap a megújhodás ideje. Megérkeznek a fecskék, a vándormadarak. A kis bárányok is vígan ugrándoznak a gyenge, ízes füvet kínáló réten, bár "a pásztorok félnek, mert még akolba szorulhatnak a bárányok a hidegtől". A meteoroló-gusok Tavaszhó-ként tartják számon, a régi székely-magyar naptár szerint Szelek havának nevezik, eleink pedig (az Avisura szerint) a Báránytor (Rügyezés) hava elnevezést használták áprilisra. A hónap régi magyar (katolikus) neve Szelek hónapja. A Nap a Bika jegyébe lép. A nyugati zodiákus csillagjegyei közül az alábbiak esnek az április hónapba: Kos (március 21, – április 19.) Bika (április 20.– május 20.). Április folyamán a Nap az állatöv csillagképei közül a Halak csillaglépből a Kos csillagképbe lép. Az április minden évben a hét ugyanazon napjával kezdődik, mint az adott év júliusa, szökőévben pedig mint a január. Ebben a hónapban kezdődnek a földeken a tavaszi munkák, sárkányölő Szent György napja pedig évszázadok óta a marhák (és egyéb ridegtartásra szoktatott lábasjószágok) szabad legelőre hajtásának az ideje. Április 25. Szent Márk napja a búzaszentelés hagyományát őrzi – keresztény szokás szerint vagy ezen a napon, vagy az ehhez közeli vasárnapon búzaszentelő körmenetet tartanak. Bár a népnyelv búzaszentelésről beszél, mindenféle vetést, fákat és szőlőket is szokás ilyenkor megáldani.
Ejnye, de kényes és mily szeszélyes ez a negyedik fia az évnek! Tudod, ugye, hogy ki ő? Április, a csínyte-vő. Űzi veled a sok tréfát: jégesőt hoz, havat hint rád, majd küld szilaj szeleket, záporzuhanyt, meleget... Osvát Erzsébet: Április
"...De szépek vagytok, tavaszi rügyek, de bátrak vagytok! Nem kérdezitek, mi vár rátok- ha itt az ideje mint a barna földből a rét füve, a barna ágból kicsaptok ti is, akármilyen hideg az április." Szabó Lőrinc:
György-nap előtt, ha nem esik, György-nap után sok is esik. Hogyha Vitálisz didereg, tizenötször lesz még hideg! Áprilisnak szárazsága, jó gazdának bosszúsága. Áprilisnak nedvessége, fáknak termőképessége. Népi mondóka Mikor a Föld szíve tartást ad a fának, álmot ad a rügynek, hitet a virágnak. Óvó kérget törzsnek, erőt a gyökérnek, - szerelme hűségét üzeni az Égnek. Üzeni a Napnak, határtalan légnek, hogy az Égi Fények mélységéig érnek. Lángjai a Tűznek, könnyei a Víznek, s EGYként, varázslatos SZER-ELEM-ben égnek.
(forrás és rajz: Kalemandra Teremtészet)
Január az év kezdete, február őt követi, március, április bimbót hord a hajában, május, június virágát nyitja ki, július, augusztus, szeptember gyönyörúséges nyarat hoz, de október, november, december bizony szürke és lucskos. Népi mondóka
Jeles napok áprilisban
Április 1. Hugó napja. NE VESS, INKÁBB NEVESS MA! Különben magadra vess! Április 1-én, akit megtréfálnak „április bolondja” lehet. Biztosan nem tudjuk, hogy honnan ered ez a vicces szokás, de szerte a világon ismert. Több kultúrában is a tavasz kezdetét jelentette ez a nap, amit játékos ünnepléssel fogadtak. Hogy miért éppen április elseje az ugratások és a bolondozások napja, arra nincs biztos magyarázatunk. Hajdan ugyanis több népnél a tavaszi napforduló után, az április hónappal kezdték az évet, s amikor január elseje lett az esztendő kezdőnapja, az április elseje jelentősége elenyészett, komolytalan újévvé vált. Valószínűleg az áprilisi szeszélyes, „bolondos” időjárás is oka lehet, hogy ezt a napot a „bolondok napjának” tartják. Ezen a napon a felnőttek meg szokták tréfálni a gyanútlan kisgyerekeket. A felnőttek egymást is igyekeztek „beugratni": Néhol „fordított napot” csinálnak. Néhány évtizede ezt a napot tréfásan a nőnap ellenpárjának, a férfiak napjának is emlegetik, bizonyos hölgyek ilyenkor viszonozzák a nőnapi jókívánságokat. Egykor még az újságok is vállalkoztak április elseji tréfák megjelentetésére. Az áprilisi időjárásra a boldogasszonyfai németek azt mondják, hogy



2
„Der Ápril macht, was er will”, tehát április azt tesz, amit akar. A Kapolyon gyűjtött kalendáriumi rigmus szerint az „áprilisi mennydörgés, ígér bő szénatermést”. A régi faluban fűzfavesszővel fenekeltek minden hét és tíz év közötti gyermeket, hogy növekedésének rakoncátlansága múljék, s vele határ zöld-arany vegetációjáé is. A népi hagyomány szerint ez a nap nem alkalmas vetésre, mert nem lesz bőséges a termés.
„Április bolondja, május szamara, fölnézett a toronyba, megnézte, hogy hány óra? Fél tizenkettő, bolond mind a kettő!”
Április 6. Irén, Vilmos napja. Sokfelé szemmel tartották a népi megfigyelők, s ha ezen a napon eső esett, abból bizony a babonát sem nélkülözve, szűk esztendőt jósoltak. Április a „hét tél, hét nyár” időszaka, amikor az időjárásban szinte minden előfordulhat: a tikkasztó forróság éppúgy, mint a virágszirmokat megdermesztő, hirtelen haragú hózápor, vagy a zsenge növényeket fenyegető, erősebb hajnali lehűlés. „Április esője elkergeti a fagyot” - mondogatták a gazdaemberek, és sokfelé a mennydörgésből is jó gabonatermésre következtettek. Termésjósló nap révén figyeljék az időjárást.
Április 10. Századik nap. Az esztendő századik napját különösen az apró magvak (hagyma, lóhere , mák, sárgarépa vetésére tartják alkalmasnak, így – a hiedelem szerint – biztosan jó termés lesz. Az év 100. napja. A tisztaság, a takarítás napja. Ilyenkor kitakarítják a lakást, az ólakat és az állatokat is lemossák.
Április 12. Gyula napja. Április 12-én a gabonaanyát, Cerest magasztalták a Ceralia ünnepén. Amilyen az idő ezen a napon annak ellenkezője várható a következő negyven napon.
Fehérvasárnap Húsvéthétfő vagy a húsvétot követő nap nevét (Quasi modo geniti infantes, dominica in albis) eredetileg onnan vette, hogy a nagyszombaton keresztelt katekumenek ekkor vetették le fehér ruhájukat. Keresztszüleik ilyenkor föltétlenül megvendégelték őket, utalással a királyi ember lakomaszerzéséről szóló evangéliumi példázatra (Máté 22. 1-14.) is, az évfordulókon pedig ajándékokkal, elsősorban a húsvéti eulógiával emlékeztették őket a nevezetes eseményre: a keresztség szentségében való újjászütetésükre. Később, amikor a katekumenátus megszűnt, és már az újszülötteket is megkeresztelték, ezen a napon történt hazánkban – adatok híján tisztázhatatlan előzmények és kezdeményezések után – a házasok, illetőleg a házasulandók között a leendő keresztkomáknak, keresztszülőknek kiszemelése. A magyarság körében, több hagyományőrző tájunkon legújabb időkig élő komálás, komatálküldés, mátkálás ennek az ókeresztény liturgikus képzetkörnek laikussá vált maradványa, amely egyébként lényegében ősrégi primitív szokásokban is gyökerezik. Innen a hahóti mátkavasárnap elnevezés. A komatál- vagy mátkatál küldést főként fiatal lányok gyakorolták, de előfordult az is, hogy lány fiúnak vagy fiú fiúnak küldte. A komatálat küldők egymást testvérré fogadták, sírig tartó barátságot kötöttek. Ezután magázták és a fiúk komának, a lányok mátkának nevezték egymást. A komatál tartalma tájanként változott, de nem hiányozhatott belőle a húsvéti tojás, kalács, kis üveg ital. Az ajándékot kapó kivett a tálból egy tojást, s helyette kettőt tett bele, vagy megtartotta az egész tálat s helyette újat küldött cserébe. Komatál éneket, mondott köszöntője pl.:
„Komatálat hoztam, fel is koszorúztam, Koma küldte komának, hogy váltsa ki magának. Ha nem váltja magának,küldje vissza komának.”
Április 14. Tibor napja. Ha Tibor napjára még nem zöldek a rétek, a gazdák túlzott jó termést nem remélnek. Ha zöld, üde a vetés, jó időre van kilátás. A hagyomány szerint e napon szólal meg a kakukk meg a pacsirta. S ha ekkor már szép zöld a vetés, akkor jó lesz a széna. Somogyban a pásztorok a nagy ünnepeken (karácsony, húsvét, pünkösd) és a kihajtás napján kaptak pásztorajándékot. Kihajtáskor a pásztor és a bojtár vitt magával kosarat, vékaruhát, s abba gyűjtötték a tojást (húsvétkor hímeset), a kelt tésztát, kalácsot stb. A pásztorház előtt átadták a feleségüknek, sokáig éltek belőle. Amikor a kalács megszáradt, megöntötték puporának (öntött tészta). Annak érdekében, hogy a kihajtott állatok hazataláljanak, különféle praktikákat alkalmaztak: a táskai gazdaasszony az etetős kötényét az istálló küszöbére terítette, azon vezették ki a borjúkat. A disznók kihajtásakor egy marék kukoricát megforgatott a szájában, azt adta nekik, hogy hazataláljanak a fókából.
Április 24. Szent György napja. Római kori katona és keresztény mártír. Szentté avatását a legtöbb keresztény egyház elismeri; egyike a leghíresebb katonai szenteknek. Leginkább a sárkányt



3
legyőző lovag képében ismert, emellett több ország és város védőszentjeként is tisztelik. A György-legenda azt a keresztény meggyőződést fejezi ki, hogy a hit megszünteti a démonok uralmát, és a gonoszt minden alakjában legyőzi. Tavaszkezdő nap. Az ősszel vetett gabonákból, ha a varjú nem látszik ki, akkor a termés bőséges lesz. Ez a nap egy ősi pásztorünnep (a Palilia) napja. Magyarországon az állatok tavaszi legelőre hajtásának napja, ekkor álltak újra munkába a juhászok, kanászok. Számos hiedelem élt, melyekkel ezen a napon az állatok termékenységére, egészségére igyekeztek jótékonyan hatni. Szent György napja, a sárkányölőjé, aki a lovagok, katonák, fegyverkovácsok, vándorlegények, valamint manapság a cserkészek védőszentje volt. A döntően állattartásból élő népek életében kiemelt jelentőséget tulajdonítottak ennek a napnak, hiszen az állatok megóvása a betegségektől, a járványoktól, a rontó szellemektől rendkívül fontos volt az egyén és a közösség boldogulása szempontjából. Sok helyütt varázserejű füvek (gyógynövények) tűzre vetésével, füstölésel igyekeztek megóvni az állatokat a rontástól. Az ország számos településén Szent Györgykor is gyújtottak tüzeket, amelyeket a legények körbetáncoltak, átugrottak. Az igazi tavasz kezdetét a néphagyomány e naptól számítja. Gonoszelhárító, termékenységvarázsló célzattal a marhákat láncon, fejszén, ekevason, tojáson, a gazdasszony kötényén stb. hajtották át. Nagy jelentőséget tulajdonítottak annak a vesszőnek, zöld ágnak is, amellyel az állatokat először hajtották ki a legelőre. Szent György napon volt a pásztorok, béresek szegődtetésének ideje, amely általában Szent Mihályig volt érvényben. Hagyományosan Szent György napjához kapcsolódó jellegzetes pásztorszokás Kalotaszegen az ún. tejbemérés. Ilyenkor állapítják meg, hogy a gazdák a nyár folyamán lemért tejmennyiségnek megfelelően milyen sorrendben, mennyi tejet kapnak.
Evés-ivás, táncmulatság zárta a napot. E napot a magyar néphit rontásra, varázslásra alkalmas időpontnak tartotta. Jellegzetes megnyilvánulása ennek a hitnek a harmatszedés. Régen az ég áldásának, a termékenység jelképének és eszközének tekintette a harmatot. Hajnali harmatot szedtek a tejhaszon érdekében vászonabrosszal vagy a köténnyel, miközben mondogatták: „Mind szedem..., vagy Vaját viszem, tejét nem, vaját viszem, tejét nem. A harmatos ruhadarabot a tejesfazékba facsartak ki, hogy sok vajuk legyen. "
Közismert hiedelem, hogy a boszorkányok különböző tárgyakból (pl. kútágas, lepedő, kötény) tejet tudnak fejni. A boszorkányok rontása ellen zöld ágakkal, füstöléssel, fokhagymával védekeztek. Szent György napját a néphit alkalmasnak tartotta a földbe rejtett kincs keresésére, melyről úgy hitték, hogy minden hetedik évben ezen a napon lángot vet. Az egész magyar nyelvterületen hittek abban, hogy az e nap előtt fogott gyíkkal megelőzhető a torokgyík, ha megkenegetik a torkukat vele. Általában ilyenkor vetették a kukoricát, babot, uborkát. Ha a varjú nem látszott ki a búzából, jó termésre számítottak. Időjárásjósló hiedelmek is kapcsolódnak a Szent György napja körüli időszakhoz, úgy vélték, hogy ha e nap előtt megszólalnak a békák, az korai tavaszt és nyarat jósol. Általánosan elterjedt hiedelem szerint a Szent György nap előtti mennydörgés a bő termés előjele.
Szent György napi varázslások:
Szent György nap hajnalának harmatához Somogy-szerte az a hiedelem fűződik, hogy ha abban a lányok megmosakodnak, nem lesznek szeplősök, hanem szépek és egészségesek lesznek (Kapoly, Balatonszentgyörgy, Somogyszentpál, Mesztegnyő, Kaposvár stb.). Kutason a György-nap előtti este a fejőkét kitették a mesgyére. Ameddig reggelre a harmat belepi, addig adja tele majd a tehén tejjel. A Szent György-nap varázserejét tükrözi, hogy a néphit szerint az ekkor szedett füvek (pl. a kakukkfű) gyógyító erejűek. Aki az április 24. előtt előbújó gyíkot megtapogatja, annak a keze varázserejű lesz a torokbetegségek gyógyítására. Somogyban még elég sok ősi pásztorbabonát lehet gyűjteni, Tóth Mihály felsősegesdi kanász, később juhász (híres faragó népművész) mesélte a következőket Takáts Gyulának: „Tóth Józseftől, nagybátyámtól láttam (1956-ban 98 éves korában halt meg), hogy amikor a kígyót Szentgyörgy nap előtt agyonütötte, a nyelvét kivette, és azt az ostor végébe fúrt lyukba tette, és a lyukat visszaszögezte szilvaszöggel. Ezt azért csinálta, mert az ilyen ostorral őrzött fóka nem szélledős, és több szerencse volt az ilyen állatokkal. Új szegődéskor is ilyen ostorral durrogtatta végig a kanász a legelőt, hogy a jószág ki ne szökjön belőle. Közismert hiedelem az is, hogy ha valaki Szentgyörgy előtt piros pillét fog, szerencsés lesz; van aki ezt a pénztárcájába is beleteszi. A niklaiak szerint a piros lepke egészséget, a sárga betegséget jelent. Ha ezen a napon a kapolyi eladó lány páros vadludat lát az égen repülni, még a zöldfarsangban férjhez megy. Ez a nap jó az



4
uborkavetésre, mert így nem lesz kesernyés (Mesztegnyő, Somogyszentpál). Berzencén hajnalban vetnek uborkát, mert ettől jobban nőnek, szaporodnak. Tilos viszont varrni, mert aki ezt megteszi, másnapra megvakul (Tapsony). Berzencén ezt rigmusban fejezik ki: „Szent György napján inget varrtam | Márok napján megvakultam.” Az
eredetileg horvát lakosságú Berzencén egy másutt nem ismert hiedelmet is feljegyeztek: „Sz. Györgykor nem szabad víz mellett elmenni, mert boszorkány ül a parton, és babát mutat a gyermekeknek, mire behúzza a vízbe.” A somogyi uradalmak cselédei régen ezen a napon költöztek új szegődési helyükre, ilyenkor a puszták népe mozgásban volt. A népi emlékezet szerint mindig esni szokott az eső, megáztak az úton lévő cselédek. Egyes helyeken Szent György napján közmunkákat is végeznek, pl. Szennában régen ilyenkor volt a högyláttatás, azaz a hegyközség tagjai ekkor végezték el közösen a tavaszi mezsgyetisztítást, útrendezést.A Szent György-napi harmattal kapcsolatos egy régi történeti mondánk, melyet a századelőn megjelentetett Somogy megye monográfiája is megemlít. Ezt 1992-ben Némethné Boncz Hajnalka főiskolai hallgatónak Mesztegnyőn még sikerült az élő
emlékezetből rögzíteni: „Szentgyörgy harmatját, pünközsd záporát mindig várhatjuk. Mer abba az üdőbe elfogta a török vezér a magyar katonát. Aztá mondta neki, hogy átkozza mög Magyarországot, akkor mögmenekűhet. Letérdēt a magyar katona, főnézött az égre, összetötte a kezit, és aszongya: – Verd mög Isten a szép magyar hazát Szentgyörgy harmatáva, pünközsd záporáva.”
Április 25. Márk napja. Szent Márk evangélista ünnepe. Ha Márk napján szól a béka, kisebb lesz idén a véka. Ha Szent Márk napján a fülemüle hallgat, akkor változó tavasz várható. Ha énekel dalával csodás tavaszt hirdet. A kukoricavetés és a búzaszentelés napja. A pap a mise után a hívőkkel kivonult a határba, majd megszentelte a vetést, ezekből a megszentelt búzaszálakból vitt mindenki haza magával. Ennek a megszentelt búzának mágikus erőt tulajdonítottak, többek között gonosz űzésre használták. Volt olyan térség, ahol ebből a szentelt búzából koszorút készítettek, amit templomi zászlóra, keresztekre helyeztek, majd nyolc nap eltelte után levettek és a szántóföld négy sarkába helyezték jégverés ellen. De volt, hogy a beteg feje alá is helyezték gyógyítás céljából. Vagy a Szent György-napi harmattal együtt beletették a kovászba, hogy szépen megkeljen a kenyér. Terményjósló napnak is tartják e napot, ide tartozik e mondás:
„Ha megszólal a pacsirta, a béka, jó termést várhatsz, ellenben, ha hallgat a fülemüle, akkor változékony lesz a tavasz."
Áprilisi népszokások
Szent György-napi kilövés Lányokat–legényeket összepárosító, ill. hibáikat kiéneklő népszokás. Több elemében rokon a Szent Iván-i tűzgyújtás szokásával, ill. a nagyböjti sajbózással. Néhány Garam-menti községből ismert. A legények kikiabálták, „kilőtték” a lányok és asszonyok hibáit. Boriban Szent György napjának előestéjén, amikor a falu már elcsendesedett, a legények kimentek a Szarkás dombra, szalmát, öreg seprűket vittek magukkal, s ezekből tüzet gyújtottak. Amikor a tűz fellángolt, az egyik legény elkiáltotta magát: Pú Szent György, meglőlek! (Ilyenkor puskaport is robbantottak.) Erre a másik legény válaszolt: Ne lőjj, jó vitéz! Majd a harmadik: Mit ígérsz? Aki először kiáltott, felelt: Szépet, jót. Ezután az előre felírt lányok és asszonyok hibáit, rossz tulajdonságait kikiabálták. Senkit sem neveztek meg; a kilövést így kezdték: az egyszeri kislány..., az egyszeri asszony..., az egyszeri papné... Amikor mindenkit „kilőttek”, hazamentek. A Szent György-napi kilövést a faluban a lányok és asszonyok elbújva hallgatták. Vámosladányban a tüzet egy nagy fa alatt rakták a legények, majd amikor már lánggal égett, körültáncolták, átugrálták, a meggyújtott rossz seprűket feldobálták, miközben nemcsak a lányok és asszonyok hibáit kiabálták ki, hanem a lányokat és legényeket is összepárosították. – Irod. Kodály Zoltán: Pótlék a zoborvidéki népszokásokhoz (Ethn., 1913). Manga János: Ünnepi szokások a nyitramegyei Menyhén (Bp., 1942)
 A pásztorfogadás A hagyományos pásztorvilág idejében április 24-én volt a pásztorfogadás. Takáts Gyula somogyjádi kanász adatközlője erre így emlékezik: „Pásztorfogadásra dobulás szerint hívták össze a pásztorokat a kocsmába. Ott a bíró fölkérdezte, kit akarnak pásztornak. A többség döntött a pásztorról. A bíró csinálta meg a pásztorszerződést. Ezt aláírta a pásztor, a bíró és az esküdtek... A pásztorfogadások április 24-én, Szentgyörgy napján voltak mindig. Ekkor fogadták a csikóst, csordást, a kanászt és a kovácsot, mert a községé volt a műhely. Volt úgy, hogy a pásztorságra hat-nyolc pásztor is jelentkezett, de volt úgy is, hogy a pásztor csak visszamaradt.” Buzsákon a községi legeltetési társulat által fogadott pásztor fizetsége általában a következő volt: „Egy fölöntő rozs, fél fölöntő búza, 1 hold szántó, 1 hold rét, 1 rakat fa; ezeket a társulás fizette, darabonként 1 kenyér, kihajtáskor tojásszedés, búcsúkor bocskorpénz, karácsonykor minden gazdától 1 liter bor megjárt.”  A harmatszedés A György-nap a magyar néphitben a boszorkányos napok közé tartozik, ilyenkor – a boszorkánypörök tanúsága szerint is – különösen nagy a hatalmuk. Aki e nap hajnalán kimegy a keresztútra, megláthatja őket. A boszorkányok harmatot szednek a mezőről: egy lepedőt végighúznak a búzavetésen, otthon kicsavarják belőle a nedvet, így állítólag ellopják a fele termést.  A régi lábodiak is vállalkoztak ilyen varázsló cselekményekre: A lányok a Szent György-nap előtti éjszakán lepedőket húztak a legelőn, közben ezt mondták: „Szedem a hasznát.” Fejéskor ezt a nedves lepedőt ráterítették a tehén farára, és hitük szerint, ettől a varázslattól több tejet adott. A boszorkányok azonban – ha



5
nem akadályozzák meg őket – Szent Györgykor megbetegítik az embereket, megrontják az állatokat, a tehenet (véres tejet ad), elveszik a hasznot, a szerencsét. Ezért a nap legfontosabb szokása a boszorkányrontás elleni védekezés.  A boszorkányrontás elleni védekezés Szent György-nap hajnalára mindenütt nyírfaágakat tűznek a kerítésre, kapura, ajtóra, ablakokra, mert ez távol tartja a boszorkányokat. Ez volt a tavaszi gonoszjáró nap is, amikor a boszorkányok szabadon garázdálkodhattak. Ilyenkor tüskés ágakat tűztek a kerítésbe, ajtóra, hogy a gonoszt távol tartsák. A régi boszorkányperek szerint a boszorkányoknak ilyenkor különösen nagy volt a hatalmuk. Aki ilyenkor a keresztútra ment, láthatta a boszorkányokat harmatot szedni. Közismert hiedelem volt, hogy a boszorkányok különböző tárgyakból (pl. lepedő, kötény) tejet tudnak fejni. Mesztegnyőn, Bizén, Kutason nyírágat tettek a disznóólhoz, tyúkólajtóra, a kulcslyukba is, még a marhák szarvára is kötnek. Balatonszentgyörgyön is elmondták, hogy a lovaknak a kantárgyukba, a kötőféktyükbe, a teheneknek a szarvára is kötöttünk.” Buzsákon piros rongyot kötöttek kihajtáskor a kisborjú kötelére, hogy megvédjék a rontástól. Kaposváron – Hoss szerint – még az 1940-es években is szokás volt zöld gallyakkal díszíteni a kaput. A mesztegnyő cigányok ezen a napon úgy mentek gyógynövényt gyűjteni, hogy a szekér kerekét és a lovak szerszámát befonták fűzfaággal, a lovakat pedig fűzfakorbáccsal hajtották. Hitük szerint így a gonosz nem tud felmenni a szekérre. Gonoszjáró napnak is tartották Szent György napját. Ezért, hogy a boszorkányokat elűzzék, a kerítésre és az ajtóra tüskés ágakat tűztek ki vagy bekenték őket fokhagymával. Az állatokat pedig a Szent György napi tűzön hajtották keresztül, hogy az ártó szellemektől és a rontástól megtisztuljanak.  Juhbemérés Szent György napjához köthető pásztorszokás a kalotaszegi „juhbemérés". Ilyenkor állapították meg, hogy a gazdák a nyár folyamán milyen sorrendben, mennyi tejet kapnak. Ez még a lakodalomnál is nagyobb ünnep volt, ezért evés-ivással és táncmulatsággal zárták a napot.
Április 22. Föld napja – Magyarországon 1990 óta rendezik meg, de ma már szinte az egész világon a Föld megóvására figyelmeztetnek különféle programokkal.
A megsebzett bolygó
A kék bolygó már talán nem is kék? Pedig milyen szép volt nem is oly rég. Most szürkés, büdös, füstös. Ezért egyedül az ember a bűnös! Az ember mindent elpusztít, pedig a természet kér, üvölt, sikít; ͈Kérlek, kérlek ne tedd ezt velem, hisz a te életed az én létem! ̋ De hiába, a jelszó még mindig áll, s a kérő sóhaj a bolygótól hiába száll. Legyőzi az ember a természetet, s ennek öröme természetes? Hol a szépség, a harmónia? Az ép értelemnek erről kell szólnia? Csak annyit végy, amennyire szükség van, a telhetetlenség hasztalan. Őseink, a természettől kértek, csak annyit, mit elégnek véltek. Ma az ember azt mondja: ͈Nem elég. ̋ s még többet akar még, még még! Mindegy milyen áron? Nem baj, ha már madár sem ül az ágon? Esőerdeink fogyatkoznak, vizeink már nem adakoznak. Minden, amihez ember ér, fogyatkozik, elszennyesül és gyér! Miért jó ez, s kinek? A harácsolás minek? Hol van a józan ész? EMBER NEM FÉLSZ? Egyszer csak rájössz, NEM LESZ, AHOL ÉLSZ!
Márai Sándor: Füveskönyv
Arról, hogy az ember része a világnak
Az ember, mérhetetlen gőgjében és hiúságában, hajlandó elhinni, hogy a világ törvényei ellen is élhet, megmásíthatja azokat és büntetlenül lázadhat ellenök. Mintha a vízcsepp ezt mondaná: „Én más vagyok, mint a tenger.” Vagy a szikra: „Rajtam nem fog a tűz.” De az ember semmi más, mint egyszerű alkatrésze a világnak, éppen olyan romlandó anyag, mint a tej vagy a medve húsa, mint minden, ami egy pillanatra megjelenik a világ nagy piacán, s aztán, a következő pillanatban, a szemét- vagy a pöcegödörbe kerül. Az ember, testi mivoltában, nem is magas rangú eleme a világnak; inkább csak szánalmasan pusztulásra ítélt anyagok összessége. A kő, a fém is tovább él, mint az ember.
A világról
És ne feledd soha, hogy a világ fia is voltál. Rokona a négereknek és a csillagoknak, a hüllőknek és Leonardo da Vincinek, a Golfáramnak és a maláj nőknek, a földrengésnek és Laocénak. Mindehhez közöd volt, egy anyagból vagytok, egy lélek teremtett, ugyanaz a lélek fogad vissza. Ez egészen biztos.



6
Áprilisban születtek
1927. 4. 1. Puskás Ferenc (sz. Purczeld), becenevén Puskás Öcsi, az Aranycsapat kapitánya, 1883. 4. 4 Juhász Gyula magyar költő 1946. 4 5. Bródy János magyar énekes, gitáros, zeneszerző, szövegíró. 1912. 4. 5. Örkény István magyar író, író, drámaíró 1814. 4. 6. Ybl Miklós építész, 1820. 4. 7. Klapka György, az 1848–49-es forradalom és szabadságharc honvédtábornoka 1817. 4. 8. Laborfalvi Róza magyar színésznő, Jókai Mór felesége 1908. 4. 9. Victor Vasarely magyar születésű festőművész 1900. 4.11. Márai Sándor magyar költő, újságíró, író 1905. 4.11. József Attila költő, gondolkodó, géniusz, a magyar és egyetemes költészet kiemelkedő alakja 1815. 4.12. Rómer Flóris régész, művészettörténész, festőművész, egyetemi tanár, az MTA tagja, nagyváradi nagyprépost-kanonok, a magyar régészet atyja 1886. 4.14. Tóth Árpád költő, műfordító 1901. 4.18. Németh László magyar író, drámaíró, esszéista
1828. 4.19. Zsolnay Vilmos keramikusművész, nagyiparos 1799. 4.21. Táncsics Mihály író, publicista, politikus 1814. 4.21. Egressy Béni magyar zeneszerző, a Szózat megzenésítője 1926. 4.23. Janikovszky Éva író, költő, Kossuthdíjas gyermek- és ifjúsági könyvek írója 1875. 4.24. Huszka Jenő zeneszerző, a magyar operettmuzsika klasszikusa 1897. 4.28. Tihanyi Kálmán magyar fizikus, feltaláló 1754. 4.29. gróf Széchényi Ferenc, Somogy vármegye főispánja, Széchenyi István édesapja, a Magyar Nemzeti Múzeum és Könyvtár alapítója 1870. 4.30. Lehár Ferenc zeneszerző, operettkomponista, karmester
Mit jövendöl a 100 éves naptár?
Áprilisban ͈hét tél és hét nyár van" - tartja a mondás, utalva a szeszélyes időjárásra. Április hava esős legyen, hogy a gyökér igyon-egyen, jó bor legyen a szőlőhegyen. De ha túlságosan nedves, a csigáknak kedvez. Áprilisi hőség után ritka a bőség. Az áprilisi fagy kevés gyümölcsöt hagy. Ha áprilisban dörög, musttal telik majd a csöbör. Az áprilisi fagy kevés gyümölcsöt hagy. Minél korábban virágzik a kökény, annál hamarabb lesz aratás. Ha bőven terem a mezei saláta, bő évre számíthatunk. Ha táncra perdül a lepke, ültethetünk virágot a kertbe, mert a lepke a szedervirágot kedveli és ha kivirágzik a szederfa, a hideg fagy nem tér vissza. Ha április nedves, a gazda szeme kedves. Április hónap, ha nedves, aratás lesz bő és kedves. Áprilisban hét tél, hét nyár jár. Április hava esős legyen, hogy a gyökér igyonegyen, jó bor legyen a szőlőhegyen. Ha túlságosan nedves, a csigáknak kedvez. Áprilisi hőség után ritka a bőség.
Szent György napi közmondások: „A Szent György havi eső kergeti a fagyot és esős májust jósol! Ha a rozsvetésben a varjú elbújhat, akkor telt csűrt hoz az aratás. Szent György után kalapáccsal sem lehet visszaverni a füvet. Szent György nap előtti dörgés gazdag termés. Ha Szent Györgykor dörren, lesz termés bőven. Ha a fecske fészket rak már, búzával telik a hambár. Ha táncra perdül a lepke, ültethetünk virágot a kertbe.
Szent György a Szent Koronán
„Süss fel Nap, Szent György nap, kert alatt a kislibáim megfagynak. Terítsd le a köpönyeget, adjon Isten jó meleget!”
Népi megfigyelések:
- Április esője elkergeti a fagyot, áprilisi hó, nem jó. - Áprilisi hó trágyáz, márciusi szalmáz; Április hónap, ha nedves, aratás lesz bő és kedves. - Lucskos áprilist, virágos május és száraz június követ. -Áprilisban hét tél, hét nyár. Áprilisi zivatar kergeti a fagyot. Hideg április, rossz esztendő.



7
ÁP R.
Hagyomány, népszokás Csízió, Időjelző
1. XVI. századig itáliai és frank-földi évkezdő nap. Népszokás: Szerencsétlenség elhárítása. Gonosz erő félrevezetése bolondozással.Vetéstiltó, időjelző, vigadozó nap.
Bolondozó: Áprilisnak bolondja, fölnézett a toronyba, megkérdezték milyen nap: azt mondta, hogy újév! Csiribiri kanveréb, a bolondot űzd odébb!
Csízió: Hugó nap – bolond nap! Tök, uborka vetőnap.Nem jó kotlót ültetni, építésbe kezdeni. Ha eső is elered, májusban is csepereg. Időjelző: Ha száraz volt március, kenyeret hoz július.
2. Népszokás: Női vendégjárás, kibeszélések. Nagymosás, vasalás, varrás tiltása.Kenyérsütés. Időjelző, üres nap. Mondás: Jószerencse gyorsan száll, ‘ki megfogja, az jól jár.
Időjelző:Ha április szeszélyes, május lesz majd bőséges.
3. Népszokás: Női vendégjárás, kibeszélések. Nagymosás, vasalás, varrás tiltása. Kenyérsütés. Időjelző, üres nap. Mondás: Jószerencse gyorsan száll, ‘ki megfogja, az jól jár.
Időjelző: Ha április szeszélyes, május lesz majd bőséges.
4. Népszokás: Méhészek és gyertyaöntők fél-ünnepe. Kaptárok takarítása. Mézpróba. Termésjelző vetőnap.
Vetésjelző: Tökvetésnek ideje, Sütőtőknek jó hete.
5. Népszokás: Szántóvetők fél-ünnepe. Kalákák szervezése. Közös vacsora és áldomás. Idő- és termésjelző nap. Vetésünnep: Szántás-vetés ünneplése, Ég urának tisztelete! Ukko-pohár őt köszönti, fogadalmat szentesíti. Aki cseppjét földre önti, Ük-ős hitét tovább őrzi!
Időjósló: Ha erősen süt a napja, szőlőt nyara felhizlalja. Ki óborát kínálgatja, bő termés majd kárpótolja.
6. Népszokás: Ágyások kapálásának kezdete. Ritkításpótlás, szétültetés. Palántagyűjtés. Termésjósló dolognap.
Termésjósló: Ha megdördül fenn az ég, Jó termés lesz, úgymint rég.
7. Népszokás: Korai vetemények gondozása. Új ágyások készítése, vetőmag válogatás. Asszonyi dologtiltó, termésjósló nap.
Termésjósló: Ha az eső cseperegne, Apró lesz a meggy, cseresznye.
8. Népszokás: Kerti és szántóföldi vetési munkálatok. Palánták vetése védett, meleg helyre. Tyúkültető és vetőnap.
Vetésjelző: Dinnyevetés ideje, tökvetésnek szép hete. Kettőjüket jó távolra, mert az ízük fanyalodna.
9. Népszokás: Kerti és mezei vetési munkálatok. Sorközök takarítása, vizek elvezetése. Vető- és dolognap.
Vetésjelző: Uborkát is most jó vetni, de dinnyétől távol tenni.Tökkel, hogyha összejönne, az uborkád nagyra nőne. 10. Népszokás: Gyógyítás, tavalyi gyógyfüvek használatával. Füves fürdőzés, kenés. Rontásűző, otthoni zárt dolognap.
Ajánló: Köss gyógyfűből koszorút – had vigye el az a bút. Ezen forrald beteg vizét – borral, mézzel javítsd ízét. 11. Népszokás: Kerti és mezei vetési munkálatok. Gyomtalanítás, új ágyások kialakítása. Idő- és termésjósló vetőnap.
Vetésjelző: Ha meleg már az idő, amerikás vethető. Kolompér és pityóka, paradicsom, paprika, Veres bab és törökbúza, földed hasznát sokszorozza. 12. Népszokás: Kerti és mezei vetési munkálatok. Társnövények kiválasztása, vetése. Időjelző és vetőnap.
Háromhetes: Ha Gyulára kiderül, Tiborra már kizsendül, György napjára kizöldül, Katalinra színesül. Május éjszakájára... Májfa ekképp ékesül. 13. Népszokás: Korai tavasz esetén az első kaszálás ideje. Zsengék és gyógyfüvek gyűjtése. Gyógyító és védekező nap. Figyelmező: Dús füvet már lehet vágni – de ha ritkás, kell még várni.
Rontásűző: Vetést rontás, hogy ne érjen küldőjéhez visszamenjen! Ahonnan jött oda menjen – mindörökre ott rekedjen! Földanyánkhoz ima zengjen – gonosz erő elrettegjen.
14. Népszokás: Mezsgyehatárok, jelzőkarók, dűlők ellenőrzése. Szőlőhegy és pince bejárása. Határkerülés. Rontásűző nap.
Átkozó: Aki gyepűt átformálta, sújtsa azt a falu átka! Apadjon ki a kútja! Száradjon ki a fája! Gyulladjon ki a háza! Égjen le a portája! Gabonája elhamvadjon! Jószága mind szétszaladjon!
15. Népszokás: Halvásárok. Halászok és varsázók fél- Időjósló: Tavasz szele vizet száraszt – ha nem



8
ünnepe. Tavaszi halászidény utolsó hete. Gátak, rekesztékek javítása. Dolognap.
száraszt, vizet áraszt. Mezőn, ha víz nem apad földnek haszna elmarad. 16. Népszokás: Pásztorok fél-ünnepe, pásztorlányok vására. Alamizsnaosztás gyerekeknek. Szerelemvarázsló, időjósló nap.
Időjósló: Bernadettnek ereje, havat már mind elvitte. De ‘hol jege megmaradt, gazda ott még búsulhat. 17. Népszokás: Szőlő pótlásának, oltásának befejezése. Beteg venyigék elégetése. Vetéstiltó, időjósló nap.
Ajánló: Élővíz, ahol jeges – varsa, háló ott üres. Fodros vízen hálót húzni – így lehet csak halat fogni. 18. Népszokás: Lábasjószágok kihajtás előtti nagyvására. Palánták kiültetése, locsolás. Idő- és termésvarázsló nap.
Fohász: Süss föl Nap! Fényes Nap! Legelőt kivirítsd! Jószágot melegítsd! Párát, ködöt űzzed el – hullott esőt szívjad el. Szántó vizét apaszd el mező vizét szárítsd fel. 19. Népszokás: Határjáró nap. Tiborc-naptól kezdődő munkálatok közös megszemlélése. Áldomás. Asszonyoknak zárt nap.
Fohász: Isten áldd meg határunkat! Ne tetézzed bánatunkat... Ha megáldod, lesz mit ennünk. Ha nem áldod, el kell mennünk. 20. Népszokás: Tavaszi veteményezés fő-idénye. Kemencék és tűzrakó helyek takarítása. Tisztító és vetésnap.
Vetésjelző: Babvetésnek jó ideje – káposztának üdvös hete. Répa, cékla jól csírázik – borsfű, kapor is burjánzik. Szomszédságot jól kedvelik – mondják, egymást megsegítik. 21. Népszokás: Kenyérsütéshez kedvező idő. Nagytakarítás és mosás. Napnyugtával fürdés. Zárt, tisztító nap.
Jótanács: Konrád napján megpihenjél, tiszta fejjel elmélkedjél. Fontold meg a teendőket, keress tisztes segítőket. 22. Népszokás: Készülődés az állatok kihajtására. Gyógyfüvek gyűjtése. Állatok gyógyítása. Dolognap. Pásztornap: Jó pásztorok, készüljetek, közeleg az ünnepetek! Állatokat gyógyítsátok – áldozatit válasszátok! Friss füvekkel etessétek – virágokkal díszítsétek! Ünnepi bort kóstoljátok – jókedvet ne titkoljátok!
Ráolvasó: Dicsértessél, áldott Víz! Megnyitom eredet! Tisztítsd le testemet! Nyugtasd meg lelkemet! Élénkítsd az elmémet!
23. Népszokás: Lomtalanítás, esti tűzgyújtás. Lányokasszonyok kikiabálása. Látók estéje. Gyógyító, rontásűző, tisztító nap.
Nőkilövés: – Pukk! Szent György, meglőlek! – Jó vitéz, ne lőjj meg! – Mit ígérsz? Mit kapok? – Szép leányt, jóasszonyt! – Kit kínálsz, soroljad! – Ezekből válasszad! Az egyszeri kislány, egymaga ment kútra, De az még nagy titok, hányan tértek vissza. Az egyszeri mátka, dolgát már jól tudja, Jövendő sógorát, mindenben ellátja. Az egyszeri asszony, kolbászt füstre rakta, De azt csak sejdítjük, hogy azt kitől kapta. Az egyszeri anyós, lányát védte, óvta, Ezért a vejének, magát feláldozta. Az egyszeri papné, kazlat megrakatta, Hol a legényeket, maga beavatta. Az egyszeri özvegy, kertjét rendben tartja, Ágyását minden nap, más legény kapálja. Aki tetszik, azt vigyed... Legyen mindegyik... tied! 24. Népszokás: Nagyvásár. Gulyások, lovászok ünnepe. Állatok kihajtása. Fiatalok határjárása. Rontás-elhárítás, termékenység-varázslás. Asszonyi dologtiltó, gonoszjáró nap. Rontásűző: Só a ház köré, zöldág az ereszre, Seprű az ajtóba, patkó a küszöbre! Madzag a kilincse, fokhagyma ablakba, Koszorú a falra, sós víz az asztalra! Most próbálkozz, Szépasszony!
Harmatszedő: Hasznot szedek, bővet szedek viszek is, hagyok is. Szedem felit, hagyom felit viszek is, hagyok is. Hogy tej jöjjön, vaja gyűjjön viszem az egészet! Igéző: Süss föl nap! Szép György nap! Kertek alatt jószágaim – megfagynak. Terítsél le köpönyeget – adjál rétnek jó meleget sarjadjon! Adjál nekünk jó füveket – védjed rontástól a tejet – gyógyítson! Úgy zsendüljön a jószágom – ahogy levél a zöld ágon – kihajtson! Időjelző: Áprilisi hó és fagy, nyárra kevés füvet hagy.
25. Népszokás: Csordások ünnepe. Csordakihajtás. Vetésjelző: Bazsalikom és tárkony, menta,



9
Közös határjárás. Búzaáldás-kérés. Vetés és termésjelző dolognap.
zsálya és csombor; Jó időben, ha veted, őszre ízét élvezed. Termésjelző: Ha megszólal a pacsirta, és kuruttyol már a béka, jó termést ígér az ég – de ha csend van, fagy lesz még! 26. Népszokás: Kiürült istállók takarítása, javítása. Zöldág-feltűzés. Meszelés, füstölés. Vetésjelző dolognap.
Vetésjelző: Karalábé, virágkel, káposzta és bimbóskel, marharépa, nyárretek – vetőhelyért kesereg. 27. Népszokás: Kihajtott állatok számbavétele, kezelése, jelölése. Gyógyfüvek szedése. Gyógyító, üres nap.
Fohász: Dicsértessél, ó áldott Szél! Szárítsd fel a vizeket! Járd át beteg testemet. Vidítsad fel lelkemet, lelkesítsed elmémet! 28. Népszokás: Kerti munkák végzése. Veteményezés. Kora tavaszi termények szedése. Termésjelző, zárt nap.
Előrejelzés: Pereszke és kucsmagomba, április két ajándéka. Ha elaszott, májeső lesz – de ha kövér, aszályt jelez. 29. Népszokás: Takarítás, ünnepi készülődés. Rontáselhárítás, szerelmi varázslás. Zárt nap.
Figyelmező: Takarítsd ki a házadat, seperd fel az udvarodat! Hagyjál helyet a májfának, adjál módot állításnak! 30. Népszokás: Ünnepi készülődés. Gyógyítók ünnepe. Bűbájos és boszorkányos éjjel. Női dologtiltó, zárt nap. Májfa-állító: Menjél legény az erdőbe, éjszakai sötétjébe! Keress ott egy helyre fácskát, abból faragd ki a májfát! Vidd le vállon a faluba, kedvesednek udvarába! Szalagokkal díszítsed fel, így ékesen állítsad fel!
Időjósló: Széna-Kata, ha esős – fű lesz dús és jó növős. De ha eső elmarad – széna télen elfogyhat.
Tevékenységi formák márciusban
Városi gyermekekkel minél gyakrabban látogassuk meg a közeli parkokat, folyópartokat, figyeljük meg a természet újraébredését. – Áprilisban észlelhető a tavaszi megújulás igazi látványa, ezek közül figyeljünk meg minél többet. – Pirkadat, napkelte; felhőmentes, felhőtlen égbolt; illatok a levegőben; villámlás és dörgés; szivárvány. – A halak egyre élénkebbek; régi hímzett párnák begyűjtése; nyílnak a kerti virágok, megjelennek az első lepkék, a katicabogarak; a nappalok hosszabbak, mint az éjszakák. – Gyermekláncfűből fűzhető nyaklánc és karkötő; Ismerkedés a mezei virágokkal: gólyahír, gyermekláncfű, százszorszép; Iilyenkor palántálnak; létesítsünk magunknak virágoskertet, veteményeskertet vagy ültessünk cserépbe babot.Üültessünk burgonyát; felássuk a virágos kertet. Ismerkedjünk meg a barázda és a róna fogalmával; Figyeljük meg a háziállatok kicsinyeit; hívjuk fel a gyermekek figyelmét a népművészeti tárgyakban megjelenő virágmotívumokra: tulipán, fa, stb; – Április elseje: huncutkodjunk mi is a gyermekekkel. Ne feledkezzünk meg a mérték- és tisztelettartásról a vidámságban! A tavasz a tilinkózás ideje. Tilinkó, tilinka – sok helyütt így nevezték a fűzfa sípot; – Húsvéti nagytakarítás (kimossuk a babaruhákat, megfürdetjük a babákat stb.); a hónap eseménye: locsolkodás. A hónap tevékenysége: agyagozás, fazekasság, Saraskodás, homokvár, sárpuska, alagutak, folyómedrek megformálása. Nagyon kedvelt a sógyurma is. Szent György Napi Sárkányeregetés.
A hónap meséi, mondái
A radnóti fecskék; A gólyafészek; A gulyás leánya; A pulyka beszéde; A szárnyasok királyválasztása; Az állatok nyelvén tudó juhász; A kerekes fia; A talléros kalap; Póky Péter; A sündisznó; Kondás Jankó; Feketeország; A nagyhatalmú sündisznócska; Mészáros Gyuri; Szóló szőlő, mosolygó alma, csengő barack; Vas Laci; Üssed, üssed botocskám.
A hónap népdalai, énekei
Tavaszi szél vizet áraszt; Eresz alatt fészket rak a fecske; Megjött már a fecskemadár; Gólya, gólya gilice, Szánt a babám, csireg-csörög a járom, Béres vagyok, béres; Lóra, csikós, lóra; Megismerni a kanászt; Nincs szebb élet a mienknél; Nincs széna; Ócsó mán a pásztor; Szeretnék szántani; Zöld erdőben juhászlegény; Gyöngyvirággal virágzik a hegy alja ̧ Kék ibolya búra hajtja a fejét; Egy kis kertet kerítek; Ej, haj, gyöngyvirág; Repülj madár, repülj ; Sárga lábú fecske; Sej a tari réten.
A hónap játékai
Hol jártál báránykám; Beültettem kiskertemet a tavasszal; Hogy a csibe, hogy? Méta és minden kinti mozgós játék. Tüzet viszek, nem látjátok, Gyertek haza libuskáim, Benn a bárány, kinn a farkas, kakasviadal, Bújj, bújj zöld ág...
Énekes, mondókás gyermekjátékaink legtöbbje az év négy sarkalatos pontjához, a téli és nyári napfordulóhoz, a tavaszi és őszi napéjegyenlőséghez kapcsolódó népszokások nyomán keletkeztek. A labirintus játékok (pl. Tekeredik a kígyó, Kőketánc, de a Bújj, bújj zöld ág is) kifejezik az anyaméhbe bejutó magot, majd a születés útját a kapus játékokkal (Bújj, bújj zöld ág). A játékok alap térformája a kör. A kör mozgásával is ki lehet fejezni a természet



10
változásait: A kifelé-befelé (szűkülő-bővülő) lüktető kör dobbantásokkal (szívdobbanás), a két egymással ellentétesen mozgó kör, a spirális mozgások (a fejlődő csíra, növények mozgása, fejlődésének útja), a hullámmozgás (szél), a forgások mind-mind a természetben meginduló életet fejezik ki. Ilyenek a kapuzós, várkörjáró (határjáró), leánykérő, párválasztó játékaink is (Járom az új váramat, Most viszik Danikáné lányát, Elvesztettem zsebkendőmet stb.), amelyek gazdagon kifejezik a tavaszi megújulást. A balról jobbra haladó kör a Nap útját fejezi ki.
A hónap imái
1, Tavasz! Színek, fények, illatok! Simogató, meleg sugarak. Zsendülő vetések közt járhatok felhőtlen, kék ég alatt. Bimbók bomlanak fákon, bokrokon, orgonák nyílnak nemsokára. S tavaszi reménnyel vágyakozom ͈Krisztus jó illatára". Mert az megújult életekből árad, s minden virágillatnál édesebb.
Felüdül tőle a fáradt, begyógyul tőle a seb. Megszépül tőle az élet, könnyűvé lesz a nehéz. A szív boldog tavaszra ébred, segíteni mozdul a kéz. Élő Krisztus, végy lakozást bennünk! Virágok illatoznak szerteszét. Segíts a Te jó illatoddá lennünk! Árasztani szíved szeretetét ! *****
2, Szabó Lőrinc: Ima a gyermekért Fák, csillagok, állatok és kövek, Szeressétek a gyermekeimet. Ha messze voltak tőlem, azalatt eddig is rátok bíztam sorsukat. Énhozzám mindig csak jók voltatok, Szeressétek őket, ha meghalok Tél, tavasz, nyár, ősz, folyók, ligetek, Szeressétek a gyermekeimet. Te, homokos, köves, aszfaltos út, vezesd okosan a lányt, a fiút. Csókold helyettem szél, az arcukat, Fű, kő, légy párna a fejük alatt Kínáld őket gyümölccsel, almafa, Taníts őket, csillagos éjszaka. Taníts, melengesd te is, drága nap, Csempészd zsebükbe titkos aranyad. S ti mind, élő és halott anyagok, Tanítsátok őket felhők, sasok, Vad villámok, jó hangyák, kis csigák, Vigyázz reájuk, hatalmas világ. Az ember gonosz, benne nem bízom, de tűz, víz, ég s föld igaz rokonom. Igaz rokon, hozzátok fordulok Tűz, víz, ég s föld leszek ha meghalok; Tűz, víz, ég és föld s mindenistenek; Szeressétek, akiket szeretek.
*****
3, „Hozzon a mai nap belső békét a számodra. Bízz az Istenben annyira, hogy tudd, pontosan ott vagy ahol lenned kell. Ne felejtsd el a végtelen lehetőségeket, amelyek a hitből erednek. Használd az adottságokat, amelyeket kaptál, és add tovább a szeretetet, amely megadatott számodra. Légy elégedett abban a tudatban, hogy az Isten gyermeke vagy. Legyen ez a tudat ͕teljesen a tiéd’ és adja meg lelkednek a dal, a tánc, a hála és a szeretet szabadságát. Ez mindannyiunké!” *****
4, Add Uram, hogy jó lehessek,sohase gyűlöljek, csak szeressek, virágot lássak télben, hóban, ne higgyek a rosszban, csak a jóban. A kenyérnek falatját megbecsüljem, a szenvedők könnyét töröljem, a holnaptól sose féljek, az embereknek jobb jövőt reméljek. Uram,
ki fönt vagy a Mennyekben, úgy tudjak hinni rendületlen, hogy mindig jó lehessek, sohase gyűlöljek, csak szeressek. Ámen! *****
4, zsoltár
- Istenem! Te megvizsgáltál, és jól ismersz engemet; Jól tudod, hová visz útam, látod keltems fektemet. - Még nyelvemre sem jön a szó, már előtted tudva van, és minden részről bezárva tart kezed minduntalan. - E tudásod meghaladja elmémet, s csodálkozom: Hova menjek, merre fussak színed elől? nem tudom. - Hogyha fölhatok az égbe, ott talállak tégedet; Ha leszállnék a mélységbe, látnám jelenlétedet. - És ha messze tengeren túl szállnék hajnalszárnyakon: Oda is jobbod visz engem, S az tart fenn mindenkoron. - És ha mondom: a sötétség tőled elföd engemet... Nem föd el... mert a sötét éj fényes napvilág neked... (...)



11
Csukás István: Virág momdóka
Hérics, hunyor, iringó, tavasz vizén elringó, szellőt űző sarkantyú, hó-ködmönön karmantyú, sárga, kék, zöld villanás: évszakok szemaforjele, moccanatlan utazás. Könnyű égnek nekivág, éren át és réten át, száll a bürökgémorr, sőt, hasítja a levegőt, lentről nézi őt: lándzsás útifű, borzas turbolya, folyondárszulák, s a bús májmoha.Repül, de hova? Repül, de hova?
Hömpölygő zöld folyamon, málló talajon, hasal a nyár ingó békatutajon. Földi tömjén füstje száll, csavarodik, kavarodik, mintha volna illatos szakáll. Totyog, lépked, ide kipp, oda kopp, fehér libatopp. Erdő mélyén szimatol nehézszagú gólyaorr, tudatáig nem hatol: rajta kívül senki sincs se közel, se távol, hiába is szimatol. Üröm, pimpó, rókasás, kellemetlen útitárs, üröm: keserű, pimpó: tikkasztó,
rókasás: kezet-lábat elvágó. Kapaszkodik pap palástba, nadrágszárba, szamár gubanc bundájába, villog sárgán, rémesen, a vajszínű ördögszem. Bár nincs neki diplomája, mégis nagy a tudománya, ha itt fáj és ha ott fáj, meggyógyít a varjúháj. Lélegzik a tüdőfű, közben mereng ő, lélegzéshez legjobb a hegyilevegő! Kígyószisz felsziszeg: ó gegek, ó vizek! Kornistárnics recseg-ropog: hol vannak a bombardonok? Hallgat mélyen, mint a kuka macskafarkú veronika.
Bokormélyi remete, szól a pemete: elsüllyed az új ladik, ha nincs feneke! Monilia, imol , a nap estbe fordula. Vizenyős félelem, őszi oroszlánfog, megretten a nyúlárnyék, didereg, vacog. Az ég szürke lesz, bizony szürke lesz, s fehér lesz majd a rét. Esengjünk erősen újabb tavaszért.
Népi gyógyászat - A magyarság ősi gyógymódjai
Forrásaink - őseink még tudták...
A magyar néphagyományban is fellelhetjük a vízzel való gyógyítás gyakorlatát. Hazánk területén számos forrást találunk, amelyek kapcsán csodás gyógyulásokat őriz az emlékezet. Nemzeti kegyhelyünk a gyönyörű természeti környezetben fekvő Mátraverebély-Szentkút, amelynek legendája Szent László korába vezet vissza minket. A szentkúti legenda szerint Szent László királyt, amikor egy alkalommal Szentkúton járt, a kunok üldözőbe vették, és egy völgy felé szorították. A király híres, Szög nevű lova azonban nem hagyta cserben itt sem gazdáját: egy ugrással átugratta a szakadékot. A legenda szerint a patkószegek nyomából vékony sugárban kristálytiszta víz bugyogott fel, amit a nép Szentkútnak nevezett el.
Az első csodás gyógyulást a szent király halála után pár évtizeddel rögzítette a népi emlékezet. Egy verebélyi csordás néma gyerekével együtt őrizte a völgyben a községi állatokat. A néma fiú kissé elmaradt édesapjától, vizet keresett, hogy szomját csillapítsa. Egyszerre megjelent neki egy csodás szépségű asszony kisgyermekkel a karján, aki egy lópatkó alakú mélyedésben felcsillanó forrásvízre mutatott. A fiú lehajolt, ivott a forrásból, s utána tudott beszélni. A víz ereje sok csodás gyógyulást eredményezett még.
Mátraverebély-Szentkút napjainkban is búcsújáróhely, ahol nem csak testi, hanem lelki bajainkra is gyógyulást kereshetünk. S hogy hogyan gyógyítanak a vizeink, azt könnyen megérthetjük racionális gondolkodással is, ha megismerjük Masaru Emoto kutatásait, és megnézzük a különböző forrásvizek kristályszerkezetéről készült csodálatos fotóit. Ne feledjük: a víz információt tárol. Szent helyről, gyógyító információt... És ahogy a víz hatni tud testünkre, ugyanúgy hatni tud lelkünk bajaira is gyógyító rezgése által. Közeledik a tavasz: érdemes néhány közeli forrást felkeresni, akár víztartókkal felszerelkezve.
A húsvéti ünnepkör népi hagyományai
Szent György havában újra éled a természet. A természet ritmusával összhangban élő ember számára a hosszú téli időszak után az új élet kezdete jelentette a legnagyobb ünnepet.
Ezen időszak gazdag népi szokásvilágában felfedezhetjük az ember és környezetének teljes megújítását célzó tudatos törekvést. A városi ember számára ez napjainkban már csupán a „húsvéti nagytakarítás” formájában maradt fenn, a népi szokásvilágban azonban ez magába foglalta a négy alapelem tavaszi „megújhodását”, megszentelését is, amelyek harmonikus jelenléte magában hordozza az új élet születésének lehetőségét.



12
Föld elem: A földek megszentelése a határkerülés hagyományában fedezhető fel, amikor is a nagypénteki és nagyszombati földeken való munkavégzés tilalma után, húsvétvasárnapra virradóra bő termésért és békességért imádkozva és énekelve kivonult a falu lakossága a földekre. A határjárás egyrészt a föld és a jövőbeni termés mágikus védelmét, másrészt a birtokba vevés kifejezését szolgálta a tavasz kezdetén.
Víz elem: A nagyszombat éjjeli ceremónia része az „új víz” szentelése. Ezzel a vízzel keresztel a pap a jövő év nagyszombatjáig, de ebből a vízből az otthonokba is került. A megszentelt vízből „ittak egészséget” az emberek, ezzel mosakodtak meg, de adtak belőle a jószágoknak is. A víz tisztító, termékenységvarázsló erejébe vetett hit az alapja a húsvéti locsolásnak is. Valamikor vízbevető hétfőnek nevezték húsvét hétfőjét, ami utal a locsolás egykori módjára. Ekkor a legények akár erőszakkal is a kúthoz hurcolták, majd vödörrel alaposan meglocsolták az eladósorba kerülő leányokat, hiszen ők adják majd tovább az életet, őket kell „életre locsolni”. Szokás szerint három helyen locsolták meg a lányt: életre keltették szellemében (fej), lelkében (mellkas) és testében (szoknyája alá).
Tűz elem: Húsvétkor a tüzet is „megújították” a régiek. Nagycsütörtökön eloltották a tüzet, nagypénteken nem sütöttek kenyeret. A nagyszombati szertartás során szítottak „új tüzet” a tűzszentelés szertartás alkalmával - hajdan ez volt az évben az egyedüli tűzgyújtó alkalom, ezt őrizték az év folyamán. Az első magyar összefüggő nyelvemléket, a Halotti beszédet őrző 12. századi Pray-kódex így emlékezik meg erről: „...minden házban kioltva a régi tüzet, osszák szét az új tüzet a lakosság között”.
Levegő elem: Népi hagyományainkban a levegő elem megtisztulását felfedezhetjük a harangok nagycsütörtöki elhallgatása után a nagyszombati első harangozásban, amely a feltámadás örömhírét adja tudtul mindenki számára. Emellett nagyszombaton az éjféli harangszókor kinyitották az ablakokat, hogy a tiszta, előkészített otthonokba a friss levegővel együtt beszálljon a húsvéti áldás.
A megújult ember képes szeretettel fordulni mások felé, és életre szóló barátságot kötni. Húsvét ünnepén fölkeresték egymást a rokonok, a haragosok kibékültek egymással. A húsvétot követő vasárnap, Fehérvasárnap volt szokásban a komaválasztás, komatál-küldés, mátkálás. A nem vérrokon legények vagy lányok egész életükre testvérré fogadták egymást, a komaságot azonban mindig egynemüek kötötték.
Ezt edd áprilisban „A gyógyszereket a Földből adja az Úr és az okos ember nem veti meg őket." (Sirák fiának könyve, 38.4)
A tavaszi zöldségek széles választékába rangsorolható a spárga, újburgonya, répa, hónapos retek, karalábé, spenót, és sok zöldsaláta. Számos fűszernövény, mint snidling, petrezselyem, bazsalikom és medvehagyma újra frissen szüretelhető, hogy zamatos ízekkel, hozzávalókkal gazdagíthassuk főztünket. A spárgaszezon áprilisban kezdődik. Két fajtája abban különbözik, hogy a zöld spárga a földfelszín felett nő, a fehér spárga pedig a földben. Újburgonyát májusban találhat a piacokon. A hónapos retek kora májustól már felszedhető. A retekben található mustárolaj antibakteriális hatással bír.
Ehető vadnövények
Volt idő (még 70-100 évvel ezelőtt is), amikor az emberek jobban rá voltak utalva a természetben előforduló, ehető növények ismeretére, és használatára. Háborúk idején, vagy szűkösebb időben sok ember sokféle vadnövényt, vagy ebből készült ételt fogyasztott, melyek mára jórészt feledésbe merültek. Tehát ha ezeket is szeretnénk megkóstolni, magunknak kell begyűjteni őket a kertből, vagy máshonnan. Figyelem! Gyűjtésük szabályai a gyógynövényekével megegyező. A legfontosabbak: út mellett, latrina közelében, szeméttelep egy szennyezett környezetben nem gyűjtünk! Csak, ha biztosak vagyunk benne, hogy mit szedünk, akkor gyűjtsünk! Csak egészséges növényeket gyűjtsünk!
Egy katonáknak írott túlélő könyvben olvastam az alábbi növényekről, bár sokat mindíg használtunk otthon is, lévén a nagymamám egy igazi „füvesasszony“. Úgyszintén régóta gyűjtöm a „háborús“ recepteket, amikor a semmiből is tudtak sütni-főzni. Mély hálával tartozunk a Jóistennek, amiért ennyire sokrétűen gondoskodik rólunk!
Nagy csalán Leveleit és fiatal hajásait kesztyűvel célszerű gyűjteni. Felhasználás előtt ezért dobjuk forrásban lévő vízbe az alapanyagot fél percre. Elkészíthető főzeléknek magában vagy más zöldségekkel együtt, de levesekbe vagy salátákba is tehetjük. Régen sört is főztek belőle, és gyógyteája ma is fontos alkotórésze a vértisztító és veseműködést serkentő teakeverékeknek.



13
Mezei sóska Hosszúkás, nyíl alakú levelei jellegzetesek. Leginkább hegyvidékeken, valamint vizek partján, nedves élőhelyeken terem. Eső után szedett levelei kellemesen sóska ízűek. Tavasztól késő őszig gyűjthető. Leveles hajtásvégek ehetők. keveset használjunk belőle, inkább csak fűszerezésre vagy mártásnak. Főtt leveleinek íze jól illik burgonyás ételekhez, vagy lencsefőzelékhez, de omlettbe is keverhetjük. Tejfölös mártásba téve húsételekhez is fogyasztható.
Paraj libatop, fehér libatop Erős karógyökeréből dúsan elágazó dudvaszáron fejlődő levelei többnyire hosszú nyelűek, ép szélűek vagy alig karéjosak. A levelek színi és fonáki résén fehér szőrök találhatók. Virágzata gomolyos füzéres fürt. Mindkettő gyakori egyéves gyomnövénye kertjeinknek. Fiatal hajtásait spárga módjára párolva készíthetjük el. Leveleit pedig főzelékként hasznosíthatjuk. A fiatal hajtások íze a spárgához hasonlít. Angliában a paraj libatopot sötétben nevelik, hogy hajtásait halványítsák. Sárga spenótnak nevezik. A és C vitaminban gazdag növények, melyeknek magjaiból régen házilag lisztet készítettek – bár ez eléggé türelemjáték.
Közönséges tyúkhúr Közismert ez az apró kerek levelű, talajon elterülő gyomnövény. Oldalágai minden csomónál legyökereznek. Kora tavasztól késő őszig, gyakran még az enyhe téli napokon is virágzik. Fehér virágai hosszú, vékony kocsányokon fejlődnek a levelek hónaljában.Az egész föld feletti rész alkalmas konyhai felhasználásra, nyersen salátának, főzelékként, vagy levesben is jól érvényesül picit kesernyés íze. Nagy előnye, hogy egy évben több generációja is zöldell, így még októberben is találunk zsenge egyedeket.
Pásztortáska Tőlevélrózsás, alapi levelei lándzsásak, a levélszél fogazott, a felső levelek ép szélűek. A fehér virágok laza fürtökben állnak. Kozmopolita növény lévén nem kell sokáig keressük környezetünkben, mire ráakadunk. Leveleivel salátát fűszerezhetünk. A fiatal levelek borsóízűek, leveseket, spenótszerű mártások ízesítésére alkalmasak. A fiatal virágos hajtások nyersen és párolva is fogyaszthatók. Nehezen gyűjthető, szárított magvai és terméstokja pedig őrölve bors helyett használhatók levesek húsok ízesítésére.
Fehér here, vöröshere, százszorszép A három részre tagolt jellegzetes levelű növények felhasználásuk azonos. A leveleket virágzás előtt gyűjtik. Leveleik főzelék- és saláta alapanyagok, virágaikkal pedig szinte bármilyen ételt díszíthetünk. Virágát, termését szárítva és megőrölve fűszerként használhatjuk. Kenyérsütéshez liszthez keverhetjük, illetve rizs, burgonya garnírung tetejére szórhatjuk. A vörös- és fehér here virágai erre nyersen is alkalmasak, a százszorszép bimbóit előbb fűszeres ecetben áztassuk. Az enyhén vanília illatú szárított levélőrleménnyel süteményeket ízesíthetünk.
Kövér porcsin Elágazó, terülő, tekeredő szára vöröses, húsos és finoman szőrözött. Az apró levelek tojásdadok, papillaszőrösek. A sárga virágok kettesével, hármasával állnak a kocsányon. Magas C-vitamin tartalma miatt régen skorbut ellen használták. Az eddigiekhez hasonló felhasználási lehetőségeken túl savanyúságként (ecetes felöntőlével), vagy borban is eltehető télire. Egyiptomban és Szudánban nemesített változatait kerti növényként termesztik, NyugatEurópában pedig vadon begyűjtik, majd friss saláta alapanyagként hozzák forgalomba. A palánta egészét fogyasztják, a gyökérzet kivételével. Az idősebb növényeket párolva főleg Spanyolországban fogyasztják. Omlettben különösen kedvelt. A francia bonne femme levesbe sóskával együtt kerül. A jövő tápláléknövényének tekintik
. Madársóskák Apró, lóherére emlékeztető növények, fehér vagy sárga virágokkal. Zöld és bordó levelű fajai is megtalálhatók nálunk. Csak tőlevelei vannak. Nyár végén, ősz elején sárga torkú, rózsaszín virágokat hoz. A virágok ernyőszerű virágzatban állnak.A bordó levelű fajok nagyon mostoha körülményeket is elviselnek, így betonrepedésekből is, tetőcserepek közül (ahol egy kis avart talál) gyakorta kinőnek. Levelét rágcsálva a kirándulók, hegymászók kedvelt frissítője. Savanykás ízű levelét fűszerezésre, ízesítésre használhatjuk, Leveleivel salátát díszíthetünk.



14
Kerek repkény; Indás, fekvő vagy felegyenesedő szárú, levelei vese vagy szív alakúak, csipkések. Virágai a levelek hónaljában örvösen állnak. Nedvesebb területeken tömegesen előfordul ez az apró növény, aminek ajakos virágai lilák. Kissé kesernyés levelei nyersen és főzve is fogyaszthatók. Saláta izésítéshez kiváló. Levesekhez, főzelékhez más zöldségekkel együtt használjuk. A fiatal levelekkel burgonyás ételeket fűszerezhetünk (petrezselymes burgonya módjára például), de főzelékek adalékául is szolgálhat. Túróhoz, vagy fűszervajhoz keverve is kellemes ízű. Sörkészítésnél a komlót helyettesítették vele a régi időkben. Virágaival bólékat színezhetünk.
Nagy útifű, Lándzsás útifű Tőlevélrózsás növények. Virágaik füzérben állnak. Rétek, utak mentén, legelőkön, parlagokon élnek. Zsenge levelei ill. feldolgozás nélkül is, az idősebbek az erek eltávolítása (szálkátlanítása) után kerülhetnek az asztalra. Saláta, főzelék alapanyag. Palacsintatésztában kisütve, más növényekkel keverve levesbe, salátába ajánlható. A nagy útifű zsenge hajtásainak íze a spárgáéra emlékeztetnek. Néhány percig serpenyőben párolva fogyasztható. Konyhai lehetőségeken túlmenően préselt nedve köhögéscsillapító.
Mezei katáng Kék fészkes virágait mindenki ismeri. Elágazó hajtású, tejnedvet termelő növény. Magas szárán júliustól szeptemberig virágzó kék szirmai feltűnőek a parlagokon, legelőkön, mezőkön. A cikória őse. Tavasszal gyűjtött leveleit kesernyés íze miatt sokan nem kedvelik. ősszel, tél elején begyűjtött gyökeréből szárítás, pörkölés, és őrlés után pótkávé készíthető, zsenge levelei pedig főzelékként vagy párolva fogyaszthatók. Ha begyűjtünk pár gyökeret és cserépben sötét helyen meghajtatjuk, halványított levelei nyersen is jó ízűek.
Közönséges cickafark A cickafark gyöktörzse tarackszerűen fejlődik, több szárat fejlesztve. Levelei tőben dúsan, szárain elszórtan találhatók, szárnyatlan többszörösen szeldeltek. Legelőkön, utak mentén, parlagon gyakori. Virágai sátorozó bugában állnak. Díszváltozatát szárazvirágként használják a virágkötők. Gyógyteája közismert, de fiatal levelei nyersen is finomak, illóolaj tartalmuk miatt aromások. Levelei kissé kesernyések, salátakeverékekben fogyasztható. Túró és vaj fűszerezésére javasolható. vagy salátákba tehetők. Az idővel kesernyéssé váló levelek később is ehetők szószokhoz, sültekhez, levesekhez. Likőrkészítéshez is alkalmazzák. Fogyasztása pattanásos bőrűeknek kifejezetten ajánlott.
Gyermekláncfű Húsos gyöktörzsű, fehér tejnedvű növény. Levelei tőlevélrózsában állnak. Sárga fészekvirágait mindenki ismeri. Bolygatott termőhelyeken, gyomtársulásokban gyakori. A növény minden része nyersen is fogyasztható. Virágzás előtt gyökere főzve saláták alkotórésze, fiatal levelei (amíg nem keserednek meg) hasonlóképp használhatók. Az idősebb levelek kesernyések, és inkább főzve fogyasztják őket. Ha erről lekéstünk volna semmi gond, hiszen egész nyáron át virágzik, és termést érlel. Virágszirmaival ecetet ízesítenek. Magjait elvetve pedig rövid idő alatt zsenge levélhez jutunk.
Medvehagyma Bükkösökben a legjellemzőbb. Március közepétől bújnak ki levelei, április - májusban virágzik. Leszedni a leveleket még virágzás előtt kell. Jellegzetesen fokhagyma illatú és ízű, de nem lesz rossz leheletünk fogyasztása után. Fokhagyma illatával jól meg is tudjuk különböztetni a gyöngyvirág leveleitől, bár az utóbbi később bújuk ki, akkora a medvehagyma már virágzik, s nem szedhető.
Saláta Öntetet készítünk: joghurt + citrom (ecet) + só + hidegensajtolt olaj + méz. A kész öntettel leöntjük az alaposan megmosott és durvára vágott medvehagymaleveleket. Szendvicskrém Túróban keverjük el az apróra vágott medvehegymát. Ízesíthetjük borsikafűvel, mustárral, vagy gazdagíthatjuk olívabogyóval. Tésztaszósz Olívaolajon, vagy vajon megpirítunk 1 evőkanál lisztet, rádobunk kb 3-4 marok feldarabolt medvehagymalevelet, felöntjük 2 dl főzőtejszínnel, s alacsony lángon, folyamatosan kevergetve sűrűsödésig főzzük. Ahogy az olaszok mondják ͈al dente" puhul csak meg a medvehagyma, kicsit rágósabb marad, de így maradnak meg benne az értékes anyagok is. Ízesíteni egy csipet só mellett, borsikafűvel (bors helyett), szerecsendióval, kakukkfűvel lehet. A kész szószt ráöntjük a kifőzőtt (al dente szintén) tésztára, s sajttal megszórjuk.
És ha már említjük az olaszokat, íme a tésztaszósz paradicsomos módon : Olívaolajon megpárolunk egy fej apróra vágott hagymát, majd rászórunk 3-4 marok feldarabolt medvehagymalevelet, rakhatunk bele felkockázott sonkát (pl a húsvéti sonka maradványait), 2-3 percig együtt pároljuk, majd felöntjük 2 dl vörösborral, beleteszünk még 3-4



15
evőkanál sűrített paradicsomot, fűszereket és kb. 5 percig pároljuk. Alkoholmentes változatban bor helyett, több sűrített paradicsomot tegyünk a szószhoz, némi vízzel higítva, vagy paradicsomlevet. A frissen kifőtt és leszűrt tésztával azon nyomban összekeverjük, mert a tészta így magába szívja hígabb szószunkat. Végül sajttal szórjuk meg.
Végezetül néhány virág, melyeket nyugodtan fogyaszthatunk:
Tulipán
Az uborkáéhoz hasonlító ízű, ropogós; csak a szirmok ehetők, a pollen allergiát okozhat. Csipsznek kiváló, különösen a szirmok töve jó ropogós. Illata a borsóra és a babra emlékeztet. A tulipánszirmokat nyugodtan ropogtathatjuk, nem kell tartanunk a ránk rakodó felesleges zsírpárnáktól. A rózsa- és tulipánszirom édeskés, aromás, a szirmok fehér része viszont keserű, ezt a részt érdemes eltávolítani.
A sarkantyúka ugyan gyönyörűen mutat, mondjuk egy brownie tetején, de retekhez hasonló íze jobban illik salátához. Minden része fogyasztható! Levele, Virága, Magja. Ez a csodanövény válthatja ki az antibiotikumokat.
Körömvirág A szirmok nagyon kellemesen hatnak úgy a nyers, mint a főtt ételekben egyaránt. A körömvirágot sáfrány helyettesítésére is használják. A sárga, vagy narancssárga szirmok színezik és ízesítik az aprított és hirtelensült ételeket.
Sásliliom Sokan meglepődnek, amikor először meghallják, hogy a sásliliom ehető, pedig gyakran tömik ki és készítik el préselt virágként.
Böjtfű Nagyon könnyű termeszteni. A virágoknak borsos illata van. Az élénk színek remekül feldobják a salátákat. Ecetbe vagy vodkába is szokták használni.
Árvácska A teljes virág ehető, csészelevelekkel, és minden mással együtt. Enyhe mentolos aromával rendelkezik. Cukormáz bevonatként, előételek és torták dekorációjaként is használták.
Az árvácska, az ibolya és az orgona virága lágy és édes, mind feldobja a salátákat
Tökvirág Az összes tökvirág ehető, nem csak a cukkini. A legelterjedtebb módszer a készítésükre, hogy megtöltjük sajttal és megsütjük. Panírozva igen ízletes.
A tátika íze finoman kesernyés.
A kékes, lilás búzavirág aromája emlékeztet a szegfűszegre, a sziromra koncentráljunk ennél is. Salátákba és édességekhez is ehetjük.
Hogyan gyűjtsük be, és hogyan tároljuk az ehető virágokat?
A legtöbb, ehetőként feltüntetett növénynek csak a szirmai fogyaszthatóak. A virágokat a reggeli harmat felszáradása után szedjük le, mert olyankor a legaromásabbak, és mihamarabb használjuk is fel őket. A legfinomabbak az éppen kinyílt fejecskék. Csak a virágszirmok ehetők, a zöld részeket távolítsuk el. Távolítsd el a bibét, a porzószálakat, valamint a csatolt csészeleveleket.



16
Magyar jelképeink
Az igazság mindig az egyszerűségben rejlik és nem összekavart bonyolult dolgokban. Ha magyarok a lelkükre
hallgatnak, akkor tudni fogják, ki vezeti őket az egységbe! „Magyarnak lenni: nem a szó, a név, az ősök,
az élet, magyarrá csak a szív tesz és a lélek.” (Alföldi Géza) Növekedj hát te Magad is bölcsességben, odaadásban, szeretetben, igyekezz önmagadat oly módon megvalósítani, hogy az lehetőleg senki élő kárára ne váljék! Mások kárán és nyomorán NE nyerészkedjünk! Szeretet nélkül a lélek is kifárad! „Egyetlen parancs van, a többi csak tanács: igyekezz úgy érezni, gondolkozni, cselekedni, hogy mindennek javára legyél. Egyetlen ismeret van, a többi csak toldás: Alattad a Föld, fölötted az Ég, benned a létra!” (Weöres Sándor)
A magyar népművészet, népviselet és a szakrális geometria (a teljesség igénye nélkül)
„Utolsó szent örökségünk ez, amit senki tőlünk el nem vehet: népművészetünk ősi titka. Isten adta, tündér ihlette, ember álmodta örökség ez, melynek egyetlen tulajdonosa a Magyar, bárhol éljen is.” - Wass Albert
A hagyomány arra való, hogy visszavezesse az embert önmagához!
A népművészetünkben jelenlévő képi információ a Világegyetem jelenleg látható élő (és azon túli) szerkezetét jelenítik meg előttünk, bennünk. Amennyiben ezek a képek a neuron-hálózatunkban is benne vannak (gondolunk rájuk), úgy az Ősi Intelligencia élő nyomait hordozzuk. Ebben a megközelítésben védelmet is jelentenek. A magyar parasztság a múltból nemcsak egy-egy motívumot, emléktöredéket hozott magával, hanem az egész motívumkincsben, mint összefüggő jelrendszerben benne lappang archaikus világszemléletének sok alapvető eleme is. Ez a világlátás, a jelekben rögzített és jelekkel közvetített tudás pedig ma is érvényes üzenettel szól az ember helyéről a világmindenségben: feladatáról, lehetőségeiről, természethez való viszonyáról, a természetben és az ember önnön természetében fellelhető törvényszerűségek megfigyeléséről és alkalmazásról, a természetben természetesen és a természettel való együttélésről.
A MAGYAR NÉPMŰVÉSZET
A magyar népművészet képszerű, ami arról árulkodik, hogy a magyar ember benne él a természetben. Ezt különösen a népzene igazolja, amiben „benne van minden hangsor, benne van a teljesség”. A magyar ember lelki kapcsolatát a természettel, igazolja az tény is, hogy a magyar népdal gyakran természeti képpel kezdődik. Az ember lelkisége – a mikrokozmosz – összekapcsolódik a Mindenséggel – a makrokozmosszal.
Néhány példa: „Esik eső, szép csendesen csepereg, barna kislány szobájában kesereg Ki-kinyitja a szobája ablakát, úgy hallgatja az eső zuhogását.“ (Püspökladány – Dorogi Márta gyűjtése)
A csillagok különösen közel állnak a magyarok szívéhez: Megyen már a Hajnalcsillag lefelé, az én kedves galambom most megyen hazafelé, lábán van csizmája, lakos szárú kis csizma, rásütött a Hajnalcsillag sugara.
A csillagos ég a tájékozódás és a biztonságkeresés eszköze lehet, a legelkeseredettebb élethelyzetekben is, mint például a következő első világháborús katonadalban:
Kimegyek a doberdói harctérre, feltekintek a csillagos nagy égre, Csillagos ég, hol van az én Magyar Hazám? Merre sirat engem az édesanyám?



17
A népművészet szellemi tartalma
A népművészeti alkotásokban találunk növény-, állat-, ember-, és mértani ábrázolásokat, amelyek mély jelentést hordoznak. A szimbólumok nyelvén írt üzenetek kozmikus tudást közvetítenek. A régi korokban a művészet szakrális jellegű volt, a zene, a tánc, a rajzok, festmények és szobrok a szertartások részét képezték, ahogyan a természeti népeknél még ma is fellelhető. A cél a kapcsolatfelvétel volt a szellemi világ lényeivel, akiktől segítséget kértek, vagy éppen hálaadással hódoltak nekik. A népdal és a népi tánc, valamint a népi hímzés és faragás, a hagyományok és minden népi alkotás a Magyar Néplélek sugallata alapján születik. A Néplélekről, vagy Népszellemről annyit, hogy minden népnek van egy magasabb világbeli vezetője.
Az életcsíra ábrázolás a Mag népénél nem lehet meglepő.
Az Élet Virága közelében volt egy hasonló, de kisebb rajzolat, amit az Élet Magjának neveznek. Ez 7 körből, illetve gömbből áll. A 7 gömb jelentheti a teremtés 7 napját, a 7 alaphangot (do, re, mi, fa, szó, la, ti, majd ismétlődik a doval tovább) és ábrázolhatja a sejt osztódását is a fogantatás után, valamint az ember energiaközpontjait (csakráit/csokrait). Az Élet Magjának megszerkesztéséből kiolvasható a Teremtés első 7 mozdulata, az élővilág megteremtésének története.
A nő mint életfa ábrázolása - Faragott székely ládáról - Háromszékről
„ A hagyomány formái változhatnak, de lényege ugyanaz marad, amíg él a nép, amelynek lelkét kifejezi. S eljön az idő, amikor a művelt réteg a néptől átvett hagyományt új, művészi formába öntve újra átadhatja a nemzeti közösségnek, a nemzetté vált népnek." - Kodály Zoltán
AZ EGYSÉGES RENDEZŐ ELV
A természet, a legkisebb egységétől is a Világmindenség rendező elve szerint építkezik! „ Ahogy fent, úgy lent." Az alap dinamikai energia egység a kockaoktaéder: Az élet virágának Univerzális egységessége:
A VILÁGMODELLEK
Az archaikus kor embere „arra törekedett, hogy a világ középpontjában telepedjen le, világát a kozmosz isteni középpontjával azonosítsa, vagy azzá tegye. A szilárd középpont felfedezésének, a rituális tájékozódásnak és a szent tér felépítésének világteremtő jelentősége van, e mozzanat a világ teremtésével azonosul."(Varga G) A világmodell az archaikus kor legelterjedtebb, ma is használt jelképei közé tartozik. A világmodell lehet felülnézeti, szembőlnézeti és térbeli, de egy modell magába foglalhatja akár mindhárom világmodell típust. A felülnézeti modellek a teremtett és rendezett világot felülről mutatják be, legegyszerűbb változatuk a körbe zárt kereszt. „A körkereszt pedig az elsőforma, az első jel amit istentől ajándékba kaptunk, az a forma, az a jel amit minden kisgyerek a világ minden pontján belső késztetésre lerajzol és rendeltetés szerint használ, az a jel amely a világmindenségnek az alaprendje, alap szerkezete." (MolnárV J)



18
Fanni (2 éves kislány) rajza (kép internet)
A kör, a beléírt kereszt és a kereszt által kijelölt közép hármassága a mindenség fizikai és szakrális megfelelője. A kör jelölheti a felsővilág, az égbolt határát, a világtengert, de utalhat a világot szülő Boldogasszony ölére is. A kereszt a négy szent folyó, a négy világtáj, a négy évszak, a két napforduló a két napéjegyenlőséggel, az eget tartó négy világhegy, de az ige (a keresztszemes hímzés egy keresztjét a népnyelv igének nevezi), a fény jele is egyben. A közép, a mindenség közepe, a teremtő isten helye, de a körkeresztet alkotó, vagy használó ember helye is egyben. A népi imádság szerint is a közép - a mi esetünkben a ház közepe - a kitüntetett hely, az Isten, vagy az isteni szerepet betöltő ember helye.
„Bejött Jézus a házamba. Házam közepébe' megálla"
„A közepet mindig megjelöli az ember, mert a közép megjelölése nélkül nincs biztonsága az embernek." (Molnár V J)
Számos kultúra használja e jelképet a kínaitól az amerikai indián kultúráig, számunkra mégis a székely „F" (Föld) jel a legfontosabb.
„... a kör és a négyzet az osztatlan egész, a minden, a Mindenség, s egyben a „kezdettelen" jelölője lehet." (Molnár V J) Mint az ábrán látható, a felülnézeti világmodellnek van négyszögletes változata is, mint a kínai Föld fogalomjel (2. ábra) vagy a bronzkori Nagyrév Zsidóhalmi leleten (3. ábra). Ezeknek az ábrázolásoknak az alapja a kínaiaknál található, hiszen ők a földet négyzet, az égboltot kör, félgömb alakúnak tartották, melyek a föld sarkainál kapcsolódtak a négy világhegy, vagy világfa segítségével. A sumér és asszír mitológiában is ismerték a világ négy sarkát, sőt isteneket is rendeltek melléjük. Ezek Marduk a szárnyas bika, Nebo az ember, Nergál a szárnyas oroszlán, Ninurta a sas. (Ha valakinek ismerős e négy misztikus lény ne törje a fejét, találkozhatunk vele János apostol jelenések könyvében: ... és a királyiszék közepette és a királyi szék körül négy lelkes állat, szemekkel teljes elől és hátul. És az első lelkes állat hasonló vala az oroszlánhoz, és a második lelkes állat hasonló a borjúhoz, és a harmadik lelkes állatnak olyan arcza vala, mint egy embernek, és a negyedik lelkes állat hasonló vala a repülő sashoz. És a négy lelkes állat, amelyek közül mindeniknek hat-hat szárnya vala... (jelenések 4/ 6-8) Találkozhatunk velük a négy evangélista atribútumaként is, ahol Máté az angyal - szárnyas ember - , Márk a szárnyas oroszlán, Lukács a szárnyas bika, és János a sas. Ezekielnél is rájuk ismerhetünk: „ És belõle négy lelkes állat formája [tetszék] ki, és ez vala ábrázatjok: emberi formájok vala,...És orczájok formája vala emberi orcza, továbbá oroszlán-orcza mind a négynek jobbfelõl, és bikaorcza mind a négynek balfelõl, és sas-orcza mind a négynek." [hátul;] Ezekiel 1/ 5, 10.) Lehetőségünk van tehát világmodellként tekinteni a kör alaprajzú jurtán és építményeken kívül a négyszög alaprajzú épületekre is. A felülnézeti világmodell igen elterjedt jelkép a magyar népművészet számos ágában. Szerepel a fazekasok, hímzők, fafaragók, kovácsok, kékfestők és még sorolhatnánk, hogy kiknek a jelkészletében
Suba (magán tulajdon) A földre terített suba is felülnézeti világmodell, míg gazdája magára nem ölti, mikor is térbeli modellé, sőt működő térbeli világmodellé alakul. Szutor András subakészítő mester szerint: A bundában élt maga a pásztorember. Abban aludt, azon ült, az volt mindene, a háza és a ruhája.



19
Női suba
Subák (Néprajzi múzeum) Suba szabásminta (fotók: internet)
A kiterített suba egy teljes kört alkot, melyet a rajta található hímzések egy síkban ábrázolt, felülnézeti világmodellé alakítanak. A képeken látható férfi bundák tizenkét mintája az éves nappályát, az állatöv tizenkét csillagképét jelképezi. Jól látható a magyar térszemléletre jellemző hármas felosztás, a szellem, lélek, test elkülönülése. A tizenkettes osztás a nappályán át a Napra, a férfiasságra, vagyis a bunda viselőjére utal. A másik bunda huszonkilenc sugárirányú hímzése a hónap (holdnap) szimbóluma, így a Hold jelképeként viselőjének nőiségére utal. A koncentrikus osztás itt is a szellem, lélek, test hármasságot mutatja.
Természetesen a suba akkor tölti be igazi világmodell szerepét, ha gazdája magára ölti.
Ebben az esetben az ember mint világoszlop áll a mindenség középpontjában, hordozza a körben reá omló és a földig érő bundáját, a teremtett világ látható részének kicsinyített mását. A világmodellt magára öltő ember a vállán tartja a mindenséget, értelemszerűen ő ennek a világnak a központja, mozgatja, uralja azt, így ez a viselet isteni szerepét deklarálja. A subából kiemelkedő fej a szellemi, a váll és mell hímei a lelki, míg a Varga Géza írástörténész szerint a tulipán az ősvallás égigérőfa-jelképe; amely nem élethű, hanem jelszerű ábrázolás - ezért értelmetlen a néprajzosok azon követelménye a honfoglaláskori és más régészeti emlékek tulipánábrázolásaival szemben, hogy azokon legyen botanikai hitelességgel meghatározható a tulipán. E régi emlékek nem a tulipán; hanem az égigérő fával (Tejúttal) azonos Isten jelképes ábrázolását célozták. A tulipán a Teremtő, a Szent Hármasság jelképe.
A szentgyörgyvölgyi korsó világmodellje. A központban az Üdő, a lyuk és a jó „folyó” jelképezi az Istent; a sarokmontázsokban az a „patak”, a szár és a jó „folyó” jelzi az égbe vezető utat.
A sztyeppi égigérőfa-ábrázolásokhoz hasonlóan a tulipánábrázolásokon is találunk olyan jelképeket (szójeleket), amelyek a székely rovásírás jeleivel azonosíthatók. Ezek segítségével egyes tulipánábrázolások elolvashatók.
A tulipán középső sziromlevele például gyakran azonos a székely írás "us" (ős) jelével. Ez a jel a Tejút hasadékát ábrázolja, amelyben karácsonykor a Nap kél (a jelet csak másodlagosan használják a női nemiszerv ábrázolására; eredetileg az ősanya vulváját jelölte; de az ősvallás időszakában nem a vulva, hanem a benne születő napisten volt a fontos). Ez a csillagászati körülmény okozta a Tejút hasadékának rendkívüli ősvallási jelentőségét és a sok ábrázolást, amelyek egy része a tulipánhoz kötődik. A tulipán két szélső sziromlevele meg a székely írás „nt/tn" (Ten) jelével azonos. A két jel együttesen az Isten (ős Ten) szót adja, újfent igazolva ezáltal azt a Berze Nagy János által is felismert tényt, hogy a magyar nép az égigérő fát (azaz a Tejutat) az Istennel azonosítja. (Forrás: Magyar Nyelv)
„Isten országa" korsó
Az égigérő fa központi szára a „ Magasságos időisten köve" mondatjel. A Czibor Imre alsópáhoki fazekas mester Isten szójel Az őrségi = ősrégi jelkincs: http://emf-kryon.blogspot.hu/2013/12/az-orsegi-osregi-jelkincs.html



20
Az oldalágak olvasata - „Isten országa" Az „Isten országa" mondatjel feloldása
A korsón az Isten szójelnek két változatát is megtaláljuk
„Isten országa"
Az égigérő fa oldalágainak olvasata: „Isten országa" A központi szár olvasata – „Magasságos időisten köve" . *****
Korondi tányérok, felülnézeti világmodell díszítése
Az első tányér körkereszt motívuma egyértelművé teszi a szemlélő számára, hogy világmodellt lát. Ebben a világmodellben a kereszt a négy szent folyót ábrázolja. A kereszt metszéspontjában a tizenkét részből álló negyedelt napmotívum már a modell idősíkjára, a napútra utal. A két vörös és a két sárga tulipános minta a két napfordulót és a két napéjegyenlőséget jelképezi. A körkereszten (ami egyben a föld jele) kívül a hat tulipán és a hat leveles ág a napút (zodiákus) tizenkét csillagképét idézi, már a teremtett világ egészére utalva térben és időben. Világmodellünket a tányér hullámdíszes pereme mint az égi világtenger keretezi.
A második tányér őshazát ábrázoló része nagyjából megegyezik az előzővel, bár itt a négy szent folyót is virág motívum ábrázolja. A körön kívül azonban már egy merőben más utalást láthatunk. A nőiességet, termékenységet jelképező tulipánok és az ellentétükként megjelenő háló minták - háló-halál - (bár népművészetünk képjel rendszerében a háló a sorsszerencse képjele is.) már az e-világ és másvilág ábrázolása.
Azt, hogy a tányérok díszítésének ilyen formájú értelmezése nem csak belemagyarázás, igazolja a Molnár V Józseftől származó idézet, aki a Pállné Kovács Róza korondi írókázó asszony szavait egy tál mintájáról így foglalja össze: „... elmondta nekem, hogy annak közepébe az életet adó Napot mintázta, belső peremére pedig cserelapit (cserfalevelet) és a hálót: az életet és halált jelölő motívumokat. A Napból támadó „nyitó", illetve a naphoz visszahajló „záró" tulipánok a tavasz és az ősz, a hajnal és az alkony képviselői. ...A cseréptál mustrája tehát nem öncélúan rendbe rakott hagyományos formák összessége, hiszen alkotója által számontartott, természetes környezetünkről, világunkról szóló hiteles üzenete van."
Táltosaink szertartásai is a felülnézeti világmodellben, a körkeresztben zajlanak. A középpontban a szertűz, vagy világfa van, hiszen a felső világba két úton juthat a révülő táltos, a tűz füstjén, vagy az élő fán. Ezt a négy égtáj irányába felálló táltosok, vagy garaboncok veszik körbe, melyet a beavatottak belső-, és a résztvevők külső köre alakít világ modellé. A négy égtáj irányában állók a négy világoszlopot, vagy a négy évszakot személyesítik meg. A négy személy vagy négy férfi, illetve nő, vagy két férfi és két nő, hogy a körkereszt egyensúlyi állapotban legyen.
Táltosszertartás Bugac 2012
A világmodell részeit megszemélyesítők a szer alatt helyüket nem hagyják el. (Ezért szokott a belső kör általában csak beavatottakból állni.) A táltos, vagy több táltos esetén az ötödik táltos dobjával bejárja a világmindenség kicsinyített mását, a világ négy sarkát, az alsó világot, majd (lélekben) a középet jelölő tűz füstjén, vagy a világfa ágain a felső világba emelkedik. A szembőlnézeti világmodelleken már a Krisztus előtti III. évezredben megtalálható a világhegy tetején álló eget tartó világfa. A világfa leggyakrabban kettős kereszt alakú. E szembőlnézeti világmodellre vezethető vissza a székely-magyar rovás „G" (ég) jele.



21
Az archaikus kor emberének képzeletében az égbolt kupola, vagy sátor alakú, melyet - mint a jurta tetejét az istenfa tart a világhegyből és világfából álló megszemélyesített világoszlop. A különböző kultúrákban számos formája van a világoszlopnak és a mennyboltnak. Van ahol az eget az égsátor tetejének, a csillagokat a rajta levő lyukaknak tartják, más, például a föníciai mitológia a csillagokkal díszített szőnyegnek tekinti. A világfa, a világhegy is nyomon követhető a kőkori mitológiától az egyiptomi kultúrán át napjainkig.
Az ég és föld szétválasztását a káosz megszüntetéseként tekintette az archaikus kor embere. A káosz újjászületését, a föld és a menny összekeveredését hívatott megakadályozni az őket elválasztó, de egyben összekötő világoszlop. A mitológiákban az eget a földtől elválasztó lény „ a világoszlop az ég tartópillére, egyúttal az első ember, az isten. A világ szakrális középpontjában foglal helyet, függőleges összekötőútként szolgál ég és föld között..." (Varga Géza) Számos szembőlnézeti világmodellen elmarad az égbolt ábrázolása, a világhegyen álló világfa maga jelképezi a mindenséget, a teremtett világot. A szembőlnézeti világmodellek leggyakrabban a hímzéseken, faragásokon és a festett bútorokon találhatóak.
Suba válldísze az égboltot tartó világfával. A suba vállán látható világmodellben nem szerepel a világhegy, csak a világfa, ami egy alföldi világábrázolásnál el is fogadható. A dús hímzés ellenére is jól látható a világfa kettős kereszt alakja, de ezzel együtt a világfa hét szintje is. Az öt páros virágszinten, a csúcson lévő hatodik virágmotívum tartja a hetedik szintet alkotó Nap motívumot. (Az égbolt ívében lévő vörös-fehér kettős kört.)
A világfára ráboruló félkör alakú égboltot alkotó spirál jelek - a székely magyar rovás „J" jó-folyó jel előképei - víz jelképek, az égi tengerre utalnak, míg a világfa alatti vízszintes sor spiráljai a földet határoló világtengert ábrázolják. A teljes minta jól szemlélteti a magyar térszemléletnek megfelelően a felső, középső és alsó világot, mint arról később részletesen is szót ejtek.
1. 2. 3. 4.
Fa nyereg világmodell dísszel, Kályhacsempe szembőlnézeti világmodellel díszítve., Szkíta aranylelet Korondi kancsó, térbeli világmodell
1. A Torockói Néprajzi Múzeumban látható fa nyereg kápája is szembőlnézeti világmodell. Faragott dísze az eget tartó világfa. A világfa törzsének alakja a világhegyre utal. A faragáson jól megfigyelhető a világhegy három szintje. Ez a lépcsőshegy rokon a címerünkben is fellelhető hármas halommal. A világoszlop az ég és föld találkozásának a helye, a világ közepe. Példánkon a világfa törzse maga a világhegy, melynek alján a világtengert (Oceanos) jelképező hullámvonal látható. A világfa koronája már a háromrétegű mennybolt köríves alakjához igazodik.
2. A Torockói Néprajzi Múzeum kályhacsempéjének alján látható halmok és a közülük kiemelkedő világfa alkotta világoszlop előző példánkhoz hasonlóan többrétegű égboltot tart. Az égbolt körívének két végén látható csillagdíszes kacskaringók (a rovás „J" jó - folyó jel előképei) az égi tengert ábrázolják. A csempe sérülése miatt nem tudhatjuk, hogy a földi világtenger - Oceanos - szerepelt-e a világmodellben.
3. Az Emberek aranyban kiállítás egyik legszebb darabja ez a térbeli világmodell. A földet ábrázoló négyszög oldalain lépcsős hegyábrázolások láthatók, négy sarkán az eget tartó négy világheggyel. A felülnézeti világmodelleknél korábban említettük azt a változatot, mikor a négyszög alakú földre gömbölyű égbolt borul, melyet a föld négy sarkán álló világ oszlop, vagy világhegy tart. Az égbolton álló csodaszarvas az istenek szféráját jelképezi. A szarvas képjeleivel itt nem foglalkozunk, de a nagyításon jól láthatók a testén lévő hullámvonalak, az agancs ágain látható csoda állatfejek, vagy a farkát alkotó madárfej.
4. A korondi kancsó egy torockói panzió éttermét díszíti. A mintázatot alul és felül víz jelkép, hullámvonal szegi, utalva ezzel a földet keretező és az égi világtengerre, melyek egyben az alsó-, középső- és felsővilág szétválasztására is szolgálnak. A négy leveles ág, a négy világ oszlop a Földet ábrázoló kettőskörre támaszkodva tartja a mennyboltot, az égi világtengert. Indáinak spirálvonala vízjel, emlékeztet bennünket a négy szentfolyóra.



22
A felső világot körülölelő nyolc darab lépcsős spirál a szerves műveltségek leggyakrabban előforduló képjele. A lépcső alak a felső világ erőinek jelölője, a kezdet és a vég (halál) jele nem csak a magyar, de a világ valamennyi szerves műveltségében, míg a spirál az élet, a szervesség, a mozgás (forgás) megtestesítője. A kiöntő alatt látható madáralak, - amely „sem nem kicsi, sem nem nagy, éppen akkora, hogy az eget a földdel összekötheti" - nem része a világmodellnek, annak működésére utal, mint lélekvivő a középső és felső világ között. Szárnyának töve a rovás „M" magas jelét idézi, utalva a felső világgal való kapcsolatra. A madár, mint a kiöntő alatti állat (a magyar népművészetben az állat motívum állapot jelentésű képjel), a kancsó állapotára is utal, tárolja a vizet, vagy épen kiöntik azt belőle. A madártól jobbra - a férfi oldalon - a tulipán Napot tart. Jól felismerhető a napvirág motívum a kettős kör ábrázolás alapján, de a Napra utal a hét fehér szirom is, hiszen a Nap is „hétágra" süt. Átellenben - a női oldalon - a tulipán már maga tölti ki a teret, nem ismétlődik a nap motívum, hiszen hogyan lehetne egy világmodellben két nap. A kancsót jelenleg vázaként használják, de e térbeli világmodell úgy változna működő térbeli világmodellé, ha eredeti rendeltetése szerint benne vizet tartanának. A víz - ami népi műveltségünkben az élet, a születés képjele - tárolása már maga is bír szakrális jelentéssel, ennek mozgatása, szállítása, kiöntése, további üzenetet hordozhat. Tudjuk, hogy az archaikus kor embere tisztában volt ezekkel a szakrális tartalmakkal és illő tisztelettel végezte ezeket a tevékenységeket. Mint korábban említettem, a kör utalhat a Boldogasszony ölére. Így kancsónk kör alaprajza, nőiesen gömbölyű formája, a benne lévő életvíz (magzatvíz) a születést, tehát az életet ígéri. (Nem véletlen, hogy a bor tartására szolgáló bokályok jóval karcsúbbak, szikárabbak.) A víz - az élethez nélkülözhetetlen anyag - kiöntése, kínálása szintén életadó jelkép.
Középen a Nap, keleti irányba forgó (folytonosan megújuló, újjászülető, felkelő) mozgással. A belső negatív, fehér térben egy egyenlőszárú kereszt (a világ négyosztású rendje) található. A Napból „nyitó”, illetve a Naphoz visszahajló „záró” tulipánok köre: a tavasz és az ősz, a hajnal és az alkony képviselői. Peremén a cserfalevél (cserelapi) és háló váltakozik:élet és halál, nyár és tél, nappal és éjszaka körforgása. A tál közepébe pedig (a mintának megfelelően), az étel, az élet kerül! Íme, a virágba szépült törvénytudás és törvénytisztelet! - Molnár V. József: Világvirág című könyve nyomán. A tányér a szerző rajza, Pállné Kovács Róza korondi írókázó (díszítő) asszony által „megírt” cseréptálról (Forrás: Sallai János
- Néphagyomány, Népművészet, Néptánc, Népzene)
Tulipán Életfa
Életfa ... tulipán az ősvallás égigérőfa-jelképe; jelszerű ábrázolás. Az égigérő fával (Tejúttal) azonos Isten jelképes ábrázolása, amelyek a székely rovásírás jeleivel azonosíthatók. A tulipán középső sziromlevele azonos a székely írás "us" (ős) jelével. Ez a jel a Tejút hasadékát ábrázolja, amelyben karácsonykor a Nap kél. A tulipán két szélső sziromlevele meg a székely írás ͈nt/tn" (Ten) jelével azonos. A két jel együttesen az Isten (ős Ten) szót adja, igazolva ezáltal azt, hogy a magyar nép az égigérő fát (azaz a Tejutat) az Istennel azonosítja. A népművészet a szerelmi jelképekben rendkívül szókimondó, ennek oka a természethez való közelség, a „természetes képmások” használata, mint amilyen a szív és a tulipán.



23
A sujtás és a modern tudomány
Sujtások a népművészetből és a részecskegyorsítók adataiból...
Magyar motívumok: Elölnézeti és felülnézeti világképek; Az elemek a hagyományban és a tudományos elméletekben.
Atom és atommag szerkezetek periódusos rendszerben ábrázolva. Magfizika, jelképrendszerek találkozása.
A Földünkön megtalálható régészeti leletek, hitvilágok és vallások szimbolikájának vizsgálata, szakértői csoportok és amatőr közösségek által. Szakrális geometria kategória: Az anyag alapszerkezete több dimenzióban – tudományos elmélet: Atom és atommag szerkezetek periódusos rendszerben ábrázolva. Magfizika, ősi és modern jelképrendszerek találkozása. Magyar népi hímzések, sujtások, végtelen csomók... Sújtások, paszományok, népi hímzések rendszere: Ide kapcsolódóan a szakrális geometrián és a végtelen csomó jelképrendszerein keresztül bemutatott szerkezetek és alakzatok összefüggéseinek bemutatása. Sújtás, zsinórdíszek. Halmozott szimbolikus egyezések az „ Anyag alapszerkezete elmélet" ábráival. Az anyag alapszerkezete - tudományos elmélet képei. http://vilagbiztonsag.hu/keptar/thumbnails.php?album=486 (forrás: Világbiztonság Nyílt Társaság) A népművészetünkben jelenlévő képi információ a Világegyetem élő (és azon túli) szerkezetét jelenítik meg előttünk, bennünk. Amennyiben ezek a képek a neuron-hálózatunkban is benne vannak (gondolunk rájuk), úgy az Ősi Intelligencia élő nyomait hordozzuk. Ebben a megközelítésben védelmet is jelentenek.
Tudtad-e?
Vitézkötés: magyar eredetű zsinórdíszítés a huszárok csizmanadrágján s a gyalogsági posztónadrágon, továbbá a huszárcsákón. A zsinórozás gyakran alkalmazott díszítmény volt a különböző egyenruhákon, például a huszárok díszegyenruháján. A vitézkötéses, zsinóros nadrágot a parasztság csak a 19. század közepétől hordhatta. A nemesség a lábszár formáját követő szűk nadrágot a 14. századtól, a hozzá felöltött ujjastól eltérő színben viselte. A zsinórozás először a nemesi és huszárnadrágon tűnt fel a 17. században. A dolmány gombolása-zsinórozása hatsoros, a huszáregyenruhára összesen 30 rőfnyi (kb. 20 m) zsinórt kell verni. (forrás: MAGHUN.com - Magyar Világörökség és hagyomány)
1. Anu spirál kőbe vésve - Zárt láncöltés a még élő magyar hímzésekben An: Éa atyja, égisten (mezopotámiai istenek).
1. 2. 3.
3. Virág osztást találunk a keszthelyi hímestojáson, a híres somogyi tojásdíszítõk mintáin pedig az alaposztás négy mezejében csillagot, illetve virágot . A hímestojás az osztott egész, a keletkezés elsõ mozzanatának megidézője. A tojáson a négyes osztás egyben a tojásban rejlõ életlehetõség óvása is. A tojás alakja és szerkezete a hímmel együttesen a világtojás, a születõ világra, s annak rendjére való figyelmezés eszköze is.A szerves mûveltségben csaknem minden esetben az adott tárgy alakja, szerepe és a ráfestett, karcolt hímzett, faragott mustra rendje együttesen alkotja az összetett jelet. Így van ez a szuszékok, illetve a sámándobok esetében is. Sámándob a sámán lova, amely megteremti a szükséges kapcsolatot a sámán és a ͈szellemtermészetű" erõk között; a dob Nap alakja, a dobon lévõ jelrend, a dobolás helye, ideje, mikéntje összefüggõ, minden részletében működő egységes egész. A kirgízek a dobot ͈dap"-nak nevezik."
Egyik kiváló prímásunk (Csoóri Sándor) egy kis lámpát rögzített a hegedűje vonójára, majd sötétben elkezdett húzni egy népdalt. A sötétben „kirajzolódó” képet felvették, majd döbbenten látták, hogy „súlytás” mintákat „hegedült”.
A magyar parasztság a múltból nemcsak egy-egy motívumot, emléktöredéket hozott magával, hanem az egész motívumkincsben, mint összefüggő jelrendszerben benne lappang archaikus világszemléletének sok alapvető eleme is. Ez a világlátás, a jelekben rögzített és jelekkel közvetített tudás pedig ma is érvényes üzenettel szól az ember helyéről a világmindenségben: feladatáról, lehetőségeiről, természethez való viszonyáról, a természetben és az ember önnön természetében fellelhető törvényszerűségek megfigyeléséről és alkalmazásról, a természetben természetesen és a természettel való együttélésről.



24
Földanyánk minden év tavaszán újranöveszti magából, a magból, az életet! A gyermekrajzok szirmos napalakjaiban ősi tudás mutatja meg magát.
A virág, a teremtett, a földi fény a régiek szerint a Nap földi kedves kedvese is egyben. A virágban a Nap, a szárnyas égi lény, a madár, a fényt, a magot hozó küldött együtt van az őt örökkön szomjazó nőséggel, a szarvassal, a fényt, a magot újra meg újra világra szülő ősanyasággal. A virág mondja el a legékesebben, hogy milyen természetű a Nap éppen érvényes parancsa, hogy miféle most a közöttünk, bennünk is élő fény. A régi faluban minden ház előtt virágoskert pompázott; e kert rendszerint az eladólány gondja, birtoka volt, akiben a legteljesebben élt a magot óhajtás. E kertbe állította a hajnalfát, a magot közvetítő férfierőt május elseje pirkadatán a legény, amikor a hímporillatú megtermékenyülő határban Ég és Föld násza tombol. A tél végét, a koratavaszi Nap alig-erejét a hóvirág szűzi fehérséggel, csöndes meghajlással, illat nélkül mondja el; Pünkösd szárbaszökkentő kedvéről a pipacs tűzpirosa kiabál; Az érlelő nyári Nap színekben, s illatokban tobzódó virágokban van jelen; A késő ősz halálra készülődő bágyadt fénye loncsos, busa, keserű illatú fakó színű krizantém. A telet a fás ágú s törzsű, apró kék virágot hozó, szikár levelű, szúrós illatú rozmaring mutatja. Egyszerre szól a halálán lévő Napról, s arról, aki már megszületett, aki még csak reménység, akinek melege, teremtő ereje még nem adatott. A rozmaring istenfa szerepű volt, mivel örökzöld fajta, s télen virágzó. Ő közvetíti a fény folytonosságát az alig-fényű karácsonyt övező nappalokban. A gyermekrajzokon a virágból alakul, formálódik a tulipán-koronás nőalak, aki a teremtő és igazító fény örök óhajtója, aki az isteni fényességet mindig szomjúhozza.
E tulipánkoronás nőalak segít megéreztetni létével, lényével az örök fényességet. Hitem szerint a gyermekrajzok koronás nőalakjával analóg Boldogasszony képünk, a mi adventünk, a lelkünkre és testünkre szabott –várakozás. E kép akkor alakulhatott ki népünkben, amikor a világra készülő, a közénk születni szándékozó Isten jelezte magát, egyebek között a sólyommal, sassal, szárnyas-nappal Napkeleten, ahol aztán világra is született. Boldogasszony képünk a Krisztussal –halakat hozó világhónap előtt, a kos világhavában, annak mintegy két évezredében a Kaukázus környékén formálódhatott a szavárd magyarok lakóhelyén; de az sem lehetetlen, hogy a mai magyarság egy része, a fehér magyarok ekkor Dél-Anatóliában vagy éppen a Tigris és az Eufrátesz felső folyásánál tartózkodtak, s bennük alakult ki, s általuk él Boldogasszonyunk... Az egyik gyermekrajzon csillagköpenybe öltözött nőalak látható, akinek fényes testében napvirág képében már közénk születni készül a világ ura. A gyermekrajzokon ennek számos változata föllelhető. A jellegzetes koronás nőalak sátor-testén a szirmos Naptól a szálkás csillagig igen sok rajzi jele adódik a születni készülőnek. Némely gyermekrajz nőalakja a napbaöltözés mikéntjéről vall: sár-arany sátor öltözettel, lángkoronával, ölben fogant, s kézben fölmutatott napvirággal. Más rajzokon a királyi nőalak a Hold maga: a fejet Hold ékesíti, s a holdtermészetű anyai védelmet idéző hajkorona majdnem földig hajlik, amelynek tetején holdfészekben madárka ül. A madár talán itt is a magot hozó, foganást adó szellemerőt (a személyeset!) jeleníti meg. Boldogasszonyunk életet óvó szerepét is a gyermekrajzok mesélik el a legteljesebben. A koronás nőalak hajsátra az anyai védelem jele; s a testháromszöge sátrába a rajzoló gyermeklány majdani anyasága jelenik meg, a szűzi anyaság érzete, s képi megfelelője ez, amelynek oltalmában házat, virágot, Napot, csillagot, nyulat találhatunk: az egész világot.
A Nap földi kedve, a virág szüli meg a fény anyját
Íme, a madár és a szarvas, a Turul és Emese násza!... Emese - Józsa Judit alkotása



25
A teremtett világ óvása, Boldogasszony okán e szűzi anyaságra bízatott!
Ezrével születnek az ilyen gyermekrajzok, s valamennyi mondandójában megegyezik középkori falfreskóink köpenyes Mária fával. A vizsolyi román kori templom Máriájának köpenye védelmében ott van az egész emberiség. E Mária egyben életvezető is, hiszen fején, vállán, mellén a fátyol fehérsége madarat formál; a fehér fénymadár a köpenye védelmében élő emberek óhajtását, kérését közvetíti a Teremtőhöz. E madár egyben maga a világ fényszomjúsága; de ő hozta az üzenetet is, hogy Isten egyetlen teremtményét, Máriát kiválasztotta, hogy általa emberként a világra (a világba) születhessen. A Krisztus születése előtt kialakult Boldogasszony képünk Emese madártól való magot fogadásával népünknek Máriát, az Istenszülő Asszonyt előlegezte. A magot fogadott fényes nőalak a gyermekrajzokon rendszerint dombra, halomra kerül - Isten közelébe, a kiválasztott: a minden-óhajtás egy személybe testesül, Boldogasszony Máriává változik. Ennek megfelelőjét az alföldi szekrényrajzolatokon is föllelhetjük. Az egyiken még növénykar emelkedik a halmon álló nőalakból az égre, a másikon már naptenyér tárulkozik fölfelé; s itt a méhben, a rajzolat méhe-kerekében már jelen van a mag, a leendő gyermek, aki világ-virágként születik közénk. Teljes folyamata áll előttünk a gyermekrajzokban, középkori freskóinkban és szekrényrajzolatainkon annak, hogy mikor és miféleképpen jelenik meg égi törvény szerint a Fény közöttünk... A Nap szerepéből következően vallani tud a Teremtőről, de nem maga a Teremtő; a Teremtő legfontosabb küldötte ő. E küldött a virágban valósítja meg a legteljesebben magát. Virág - Nap - Teremtő egybetartozó analógiás hármasában érzékeli, éli az ember elküldő Istenét, a virág az, aki összetetten és mindig aktuálisan közvetíti érzékszerveink, lelkünk, mikromindenségünk számára a fény üzenetét. (A virágban a madár és a szarvas együttesen van jelen, amit azt már föntebb megállapítottuk.) A virág testesíti meg a legteljesebben lelkünknek azt az óhajtását, ami Boldogasszonyként ősidőktől létezik a világban, ez az óhajtás, a folyamatos boldogasszonyság egyre inkább formát ölt, nőalakká változik; s Isten rendeléséből Máriában személyessé lesz... A Nap földi kedve, a virág szüli meg a fény anyját; s benne, általa születik a fény emberként a világra, s a viráglét ezáltal számára is – kötelező - ő, a közénkszületett a gyermekrajzok, pásztorfaragások.
Kazettás mennyezetek napvirága, – világ világa, virágnak virága.
E virág szülte virágról a parasztbiblia ekképpen szól:
–Minden virág kivirágzott. Mikor ment a Szent Család a virágok mutatták bé a népnek, hogy hát kik mentek ott. Mert minden virág, ahogyan elérték, ugye, az a növény kivirágzott. Éjfélkor a Szűz Mária meg kellett, hogy szülje Jézust, akkor egy tábla szőlő így szépen kivirágzott, s megért, s azt adta Szűz Mária Jézuskának.
Máriának az emlékére sok minden virág kinyit: kinyílt a fehér liliom, az es Mária emlékére van kinyílva, kinyit a kéknefelejcs, az es a Mária emlékére van kinyílva. Mert akkor ment ő szülni.
S ahol ő elérte a növényeket, hát ott, az utak szélén mind kinyíltak. S akkor mondta, hogy: Ez a te neved! S így akkor mindegyiknek nevet adott. Így hát a virágoknak ma es nevük van. Külön-külön nevük. Így hát a virágok Isten kegyelméből, Mária által személyessé lettek! Mária és a virág, Jézus és a virág kapcsolata, lényegi azonossága népünk szellemi világában soha nem kérdőjeleződött meg. A virág népünk boldogsága; a virág Mária boldogsága, Istentszülő boldogasszonyság.
(forrás: Dobogó)



26
„Aki a lényében rejlő Őstudást önmaga számára meghódította, mindent elért."
Weöres Sándor
Ilyen ősi tudásunk egy része a ma is használatban lévő rovásírás. Tanuljuk meg!
A táblázat segítségével nem csupán az ősi magyar szavakat lehet elemezni, ugyanis a mai szóváltozat nekünk üzen – a nyelv intelligens változásait Isten vezérli, Ő tudja, mit kell üzennie a jelen magyar emberének, a fejlődő nyelve által.
eGY - GY rovásjele
eGYisten jelképe a magyar címerben; fogalmi jelentése: népünknél a Teremtő Isten jelzője: az egy, egyetlen.
„Egy az Isten” ligatúra A SZERELEM
Ha szeretnénk egy jobb világot magunknak, akkor néha adni kell, akár magunkból is egy darabot! Nem árt az sem, ha sikerül a saját ambíciónkon is túllépni, a köz érdekében. A szeretet a végtelen, feltétel nélküli szabadság, korlátlan lehetőség a Teremtő felfedezésére, megélésére és magunkba való eljutásra. Amennyiben megérünk arra a felismerésre, hogy a Forrás, - a Teremtő tövünk, mely mindannyiunkban EGY, így EGYek vagyunk EGY-MÁSban – ez nem más, mint a feltétel nélküli szeretetet - megtapasztalhatjuk, hogy minden olyan elképzelés, szabály, vallási dogma, mely a Forrás (Teremtő, Isten stb.) megismerését feltételekhez köti, a Teremtőt pedig az emberi lény LÉNYegétől leválasztva külön kezeli, semmi mást nem tesz, mint az EGYségről való leválasztódás, s az ebből fakadó félelem és a hatalom építésében segédkezik. Ez a félelem és a hatalom lesz aztán a Forrásban létező EGYségtudattól való eltávolodás fő eszköze.
Forrás: http://domonyi.aries.hu/SZERetet-vagy-FELelem.html
A Szerelem - Kalemandra alkotása
*****



27
A Tatárlakai korong 6500 éves Tegyük egymás mellé a tatárlakai korong fényképét és egy részletes csillagtérképet!
A tatárlakai korong és az uruki kőtábla azonos jelei A tábla csillagképei Az Uruki kőtábla
Haladjunk a korongon a bal felső negyedből indulva az óramutató járásának irányában. Meglepve tapasztalhatjuk, hogy a tatárlakai korongon ugyanazokat az alakzatokat látjuk, mint amelyeket a Kr. e. 5. évezred tájékán az emberek láttak az éjszakai csillagos égbolton, az Ikrektől a Nyilasig bezárólag. Ezt a felismerésemet a téglalap alakú tábla jeleinek csillagászati értelmezései is igazolják. A tábla és a korong jeleire pillantva levonhatjuk a végkövetkeztetést: egy ősi kozmikus világmodell áll előttünk. A korong megadja készültének idejét. Ugyanis az Ikrektől a Nyilasig található csillagképeket – úgy, ahogyan a korongon látható – csak a Kr. e. 4000-5000 körüli időszak tavaszi napéjegyenlőségeinek (a Kos hónapjának) kezdetén láthatjuk egyszerre az égen. A 25920 éves nagyév során Kr. e. 4500 körül nem a Kis Medve, hanem a Sárkány „lábát” alkotó csillag töltötte be a Sarkcsillag szerepét.
A TATÁRLAKAI KORONG - ÉS JELENTŐSÉGE
- Miközben a világ nagy kultúrái hatalmas építményeikkel hívják fel magukra a figyelmet, a magyarság elődeinek számító rokon népek reánk hagyományozott legősibb tudását három, mindössze néhány centiméter nagyságú agyagtáblácska hirdeti.
A tatárlakai leletek kultúrtörténeti jelentősége mégis túlszárnyalja valamennyi vetélytársát...
- A három tárgyacska legnagyobbika, a korong ugyanis sumér képírást és rovásjeleket visel, ráadásul szakvélemények szerint - évezredekkel előzi meg a mezopotámiai íráskultúrát! - Megbízható rádiókarbonos kormeghatározás elvégzése után kiderült, hogy a tatári táblák sokkal régebbiek, mint a legkorábbi sumér szimbólumok: a C14-es méréseket Dr. Hans E. Suess, a San Diego-i Egyetem professzora végezte, amelynek eredményeként a leletek korát Kr.e. 5500-5000-re tette, ezek tehát napjainktól számítva 7000-7500 évesek (...) Nem lehet megkerülni a tényt, hogy ha létezett kapcsolat a két írásrendszer között, - akkor csak a sumérek lehettek azok, akik az erdélyiektől tanultak. - A jelképértelmezésben a Nap ékjelét, a Nap és a Hold együttes ábrázolását, és a sumér tízes számnevet találjuk. Őshonosság és rovásírás
A székely írás korai emlékei sok adatot kínálnak a magyar őstörténet kutatójának. Ezek egy része arra utal, hogy a magyarság, vagy egy véle rokon nép már a kőkorban is a Kárpát-medencében élt. Torma Zsófia mintegy 10.000 rovásjeles cserépedény töredékét és korongját az 1800-as évek végén a Kolozsvári Nemzeti Múzeum vásárolta meg. Ezekből néhány darab a régésznő nevének említése nélkül egy tárlóban megtekinthető. A rovásjelek tisztán kivehetőek, közöttük az összerótt H és ZS betű valamint a nagy jelentőségű E alakú fordított rovás P betű, ezt ebben a formában megtalálták a Boszniai Visokoban, Trójában, Egyiptomban és Iránban is. Forrai Sándor a rovásírás Z, Ny, Gy, B, és P betűit ismerte fel.
AZ EGYIK LEGŐSIBB ÍRÁSOS EMLÉK A TATÁRLAKAI KORONGOK ...mégis....A modern tudomány követei szerint a sumérok írtak először, az 5200 évvel ezelőttre datált agyagtábláikon.A tatárlakai korongok 6500 évesek! Ráadásul a ma is használt magyar rovás ABC betűi találhatóak rajta!...... Mégsem vesznek róluk tudomást! Mintha nem is léteznének! Igen lényeges a korong bal felső sarkában található V alakú jel, mivel ezzel indul az értelmezés. Valószínűnek látszik, hogy egy temetkezés emlékeivel van dolgunk. - Borisz Perlov kutató „Tatárlaka üzenete” címmel több más kutató véleményét is közzé teszi, és feltesz egy lényeges kérdést: Kik voltak Tatárlaka ősi lakói, akik i.e. 5. évezredben sumérul írtak, amikor Sumér még nem is létezett? A legmegdöbbentőbb az egész történetben, hogy miközben számos nemzet tudósai világszenzációként tartják számon és keresik a megfejtést, éppen a Magyar Tudományos Akadémia nem tett és nem tesz semmit a leletek üzenetének értelmezésére, tagjai nem terveznek további ásatást az egykori feltárási területen ! A három, aprócska lelet meghatározó fontosságú a Kárpát-medence története szempontjából. Mert meglehet, hogy a magyarság jelenleg is élő legközelebbi rokonai a Távol-Keleten találhatók, de az ott eddig feltárt rovásemlékek évezredekkel későbbiek a Kárpát-medenceinél! Ez nem véletlen, mert a magyar az egyetlen nemzet, amely rokonnépei utódaként több ezer év után is ugyanott él, ahol elődei már rovásírással üzentek. Az „Egy az Isten” összerovás ligatúra tartalmazza a szent pillanat képét amikor a sejt kettéválik! Nézzétek meg a mikroszkóp és a hagyomány találkozását itt: http://vilagbiztonsag.hu/keptar/displayimage.php?album=581&pid=3131#top_display_media (forrás: MAGHUN.com - Magyar Világörökség és hagyomány)



28
A teremtést alkotó, eleminek tekinthető létrendszerek csoportja (hindu: mahabhuta). A misztikában ez az öt elem: Víz, Tűz, Levegő, Föld, Éter. A teremtésfilozófiában ez a hét elem a keletkezésük sorrendjében: Víz, Tűz, Levegő, Éter, Fény, Lélek, Föld. A Fény (fényidő) formailag hasonló a Levegőhöz (téridő), a Lélek pedig a Földhöz (barion, anyag), ezért nem szerepelnek külön az öt elem tanban, a logikai összevonás miatt. Az Éter annyiban kilóg a sorból, hogy nem egy időforrást vagy időforrásrendszert jelent, hanem az egész teremtés hullámterét (világéter).
A tűz
A tűz egyedülálló, semmivel sem helyettesíthető jelenség. A tűz utáni vágy csaknem olyan alapvető, mint a víz igénye. A tűz – hasonlóan a fákhoz, más emberekhez, egy házhoz vagy az égbolthoz – az érzelmek próbaköve.
A hagyományos tűzhely azonban kiment a divatból, az újakat pedig gyakran különleges luxustárgyaknak tekintik. Talán ez magyarázza, hogy miért helyezik el olyan ügyetlenül ezeket az új mintadarabokat – „kiállítási tárgyakat”. Ha kívülállóként tekintünk rájuk, a környezetükhöz nem illeszkedő, utólagosan kitalált dísztárgyaknak tetszenek. A legmeggyőzőbb gondolatokat a tűzről Gaston Bachelard könyvében, A tűz pszichoanalízisében találtuk. A tőle vett hosszabb idézettel szeretném alátámasztani érvelésemet.
͈͈A tűzhelyen lakó tűz kétségkívül az emberi álmodozás első megtestesítője, a megnyugvás
szimbóluma és hívogatása. Az ember nehezen adja át magát a megnyugvást sugalló gondolatoknak, ha nem teremt alkalmat, hogy a lángoló fahasábokat nézve álmodozzon. Véleményünk szerint aki nem szokott időről időre a lángokba révedni, az a tűz elsődleges és igazán emberi értelmét hanyagolja el az életben. Persze a tűz melegít és kényelmessé teszi dolgokat. De az ember ennek igazi értelmére is csak egy hosszú ͵lángokba-révedés’ után ébred rá. Akkor érzi át, hogy mit kaphat a tűztől, amikor térdére könyökölve kezébe támasztja a fejét a lángok előtt. Ez a beállítottság a távoli múltból öröklődik mindnyájunkba.
Figyeljük meg a gyerekeket. Viszonyuk a tűzhöz még természetes, semmi sincs benne a Gondolkodó hozzáállásából. Egészen sajátos figyelem ez, amelyben semmi közös nincs a vizsgálódó figyelemmel. Manapság nagyon ritkán szolgál bármi is a szemlélődés alapjául, és ritka a megfelelő alkalom. A tűz mellett az embernek le kell telepednie, elalvás nélkül megpihennie, és álmodozásba merülve adózni a tüneménynek...
És ez mindig így van, amikor – valamiféle rendkívüli élvezetként – a tűz az ember barátjaként jelenik meg. Nem csak a sütés-főzésre, nem csak azért, hogy porhanyóssá és ropogóssá tegye a dolgokat. A tepsiben aranyló kéreg képződik, az ember ünnepeihez tárgyi megtestesülést kínál. Tovább lépve, a kandalló tüzébe révedés már visszahúzódás, ami jóval filozofikusabb magatartás. A szemlélődő ember számára a tűz a hirtelen változás, ugyanakkor a folyamatosság, a körülmények alakulásának példája. Kevésbé monoton és kevésbé elvont, mint a csobogó víz, sőt, gyorsabban változik és fejlődik, mint a fiatal madár, amelyet naponta látunk a fészkében. A tűz (a vízzel szemben) a változást sugallja, az idő múlásával gyorsuló változást, és minden létezőt ehhez a gondolathoz juttat el: önmaga végső kérdéséhez. Ilyen összefüggésben az elrévülés valóban bűvöletessé és drámaivá válik, felnagyítja, felmagasztosítja az ember rendeltetését, összekapcsolja a kicsinyt és a nagyot, a kandallót és a vulkánt, a fahasáb életét és a világ létét. Az elbűvölt ember halotti máglyájának hívását érzi. Számára az elhamvadás több, mint a változás; a megújulás kapuja...
A szeretet, a halál és a tűz egy helyről erednek. A lángok szívében áldozattá válva a főnix az örökkévalóságról vall nekünk. Ez a nyomtalan, teljes halál a garancia arra, hogy személyiségünk egésze több a láthatónál (egész személyiségünk továbbindul). Mindent elveszíteni annyit jelent, mint mindent megnyerni. A tűz tanítása világos: Minden tapasztalat, minden szeretet vagy erőszak megélése után eljön az idő, amikor mindent fel kell adni, tenmagadnak kell megsemmisülnie..." Természetesen számot kell vetnünk a ténnyel, hogy a világ sok részén a fa- és széntüzelésű tűzhelyek nem tartoznak az ökológiailag megfelelő megoldások közé. Szennyezhetik a levegőt, esetleg nem fűtenek kellőképpen, kimerítik a fakészleteket. Ha az otthoni tűz szokásához ragaszkodni akarunk, akkor meg kell találnunk a módját, hogy a tűzifakészleteket pótoljuk. Ha már van valamilyen tűzhelyünk, még ha az valami egészen egyszerű is, de mégis nyitott – hová állítsuk fel? Négy szempont kínálkozik megfontolásra:
1. A fő tűzhelyet a ház közös területén kell elhelyezni. Ez lehetőséget teremt arra, hogy a család tagjai itt összegyűljenek, és amikor a tűz ég, ellenpontot biztosít a közös időtöltéshez, a társalgáshoz is.



29
2. Ugyanakkor a tűzhelynek azok számára is láthatónak kell lenni, akik a helyiségen átjárnak vagy szomszédos helyiségben – különösen a konyhában – tartózkodnak. A tűz egybegyűjti az embereket és ezzel családiasabbá formálja a pillanatot. A helyiségen átsétáló számára is jó látni a tüzet. Amikor a család összeül az esti étkezésre, eljön egy időszak az estében, amikor örülnek a tűznek, a tűz által kialakított hangulatnak. A tevékenységek súlypontja a konyha és a tűz közé kerül.
3. Gondoskodjunk róla, hogy legyen tér az emberek számára szembeülni a tűzzel, és ezt a teret ne szelje át az ajtók vagy szomszédos helyiségek közti átjárás.
4. Biztosítsuk, hogy a tűzhely akkor se legyen kihalt, amikor nem ég benne tűz. A tűzhely tűz nélkül – tele hamuval és sötétséggel – taszítja az odaülőket, hacsak a tűzhely felé fordított székből a tűz kihunytával is nem látszik valami egyéb – egy ablak, kilátás vagy valamiféle tevékenység. A tűzhely köré rakott székek csak így formálnak olyan helyet, amely mind a tűz lobogásakor, mind anélkül stabil élő ív.
Tehát alakítsunk ki tűzhelyet egy közös helyiségben, talán a konyhában, ahol természetes súlypontot biztosít a beszélgetésekhez, az álmodozáshoz és a töprengéshez. Úgy válasszuk meg a helyét, hogy a társas tereket és helyiségeket maga összekapcsolja körül – mindegyikre sugározva ragyogásából.
Ősi Magyar Csillagmondák
A csillagmondák olyan eredetmagyarázó mondák, melyek az égitestek keletkezéstörténetét írják le epikus módon. Mint a legtöbb monda, ezek is szájhagyomány útján terjedtek, közülük a 20. század elején Szeged környékén Kálmány Lajos jegyzett le néhányat. Sajnos a csillagmondák közül sok elveszett, vagy nem tudják azonosítani csillagképpel.
A Nagy Medve csillagkép utolsó hét csillaga. Számos más elnevezése előfordul: Csíkiszekér, angyalok hintója, Szekércsillag, Ördögszekér, Szent János szekere. Az egész nyelvterületen szekérnek nevezik. Szövegemlékeinkben is előfordul, a Schlägli szójegyzék (1405 körül) „zeker hug” néven említi. (A húgy szó ősi jelentése annyi mint „csillag”.)
A Göncölszekér mondái leggyakrabban a kereszténységgel kapcsolatosak. Ez az a szekér, amelyik Illést az égbe ragadta, más változat szerint Jób ül rajta és vigyázza a csillagokat. A Göncölszekérnek Jézus, Szent Péter, Szent Dávid, Illés és angyalok az utasai, a Tejúton halad. Arra is van magyarázat, hogy miért ferde a rúdja: nekiütközött a Mennyország kapujának, vagy az úton valamilyen akadályt kellett kikerülnie (cigánygyerekek, farkascsorda), kátyúba került, megcsavarodott a rúd, a kocsi pedig eldőlt. Ennek folytatása, hogy az égbe rendelték azokat, akik miatt eltört a kocsi, az egyik cigánygyerek a munka végeztével ottmaradt: ő a Kisbéres, vagyis az Alkor nevű csillag. Egyes változatokban ő az, aki az ökröket hajtja.
A Bika csillagkép közismert csillagcsoportja. Ez is előfordul a Schlägli szójegyzékben „fias tik” néven. Nevei: Kotlós, Csibéstyúk, Fészkestik, Hetes, Hetevény. Szitás tik elnevezése a török és finnugor nyelvekben is előfordul. A monda szerint Sánta Kata vitte a kotlóst az égi búzamezőkre, hogy az elszórt búzaszemekből megéljenek. Másik változatban azért, hogy az égi lakók, üdvözültek és szentek paprikáscsirkét ehessenek. Egy csángó monda szerint egy asszony vasárnap szőtt, ami tilos volt. Isten ezért úgy büntette, hogy kotlósát kővé változtatta és feltette az égre.
Sok népcsoportnál hasonló képzet fordul elő a Tejútról ösvényként. Számos monda fűződik hozzá: A Kisbéres lisztet lopott, de észrevették, összeverekedett egy másik csillaggal és a kiömlött liszt azóta is meglátszik. Sánta Kata véletlen kiborította az aludttejet. Az a változat, miszerint a Kisjézus öklendezte fel az anyatejet az égre, hasonlít a görög mitológiai eredeztetéshez.
A már említett Schlägli Szójegyzék szerint Hadi út a Tejút neve. Ez összefüggésben van a Hadak útjával, amin Csaba vitéz jön vissza, ha a csatában segítség kell. Más változatban székely hősi elődök teszik ugyanezt. Attila nevéhez is fűződik egy történet: mikor a napkeleti és napnyugati császárral is harcban állt, a győztes sereg végül ezen az úton ment tovább. Szent László pedig szintén itt ment a pogányok ellen. Olyan monda is fűződik hozzá, miszerint angyalok veszekedtek és felverték a port.
Az út-felfogásnak nem háborús felfogása is van: Mihály arkangyal jött itt az angyali üdvözlet estéjén. Jézus születésekor az angyalok vonultak rajta. Arra is van eredetmagyarázat, miért válik kétfelé: Jézus menet közben találkozott egy részeg emberrel és kitért előle. A két ág közül az egyik Betlehembe, a másik Názáretbe vezet.



30
A MAGYAR HÍMZÉS
A HÍMZÉS MÁGIKUS EREJE
„Utolsó szent örökségünk ez, amit senki tőlünk el nem vehet: népművészetünk ősi titka. Isten adta, tündér ihlette, ember álmodta örökség ez, melynek egyetlen tulajdonosa a Magyar, bárhol éljen is.” - Wass Albert
A hagyomány arravaló, hogy visszavezesse az embert önmagához! A népművészetünkben jelenlévő képi információ a Világegyetem élő (és azon túli) szerkezetét jelenítik meg előttünk, bennünk. Amennyiben ezek a képek a neuron-hálózatunkban is benne vannak (gondolunk rájuk), úgy az Ősi Intelligencia élő nyomait hordozzuk. Ebben a megközelítésben védelmet is jelentenek. „A hosszú estéket betöltő tevékenység közben a nő szeretettel gondol arra aki számára a tárgyat díszíti, ezzel feltölti pozitív energiákkal. Amit ilyenformán készít, az szakrális tárgy lesz.” A hímzés, hímvarrás művészete sok ezer éves múltra tekint vissza. A legrégibb sírleletek között hímzéssel díszített szöveteket találtak. Hímzés gazdagította Babilóniában, Asszíriában az előkelő személyek ruházatát, indiai és főniciai templomok kárpitjait. Az etruszkok, görögök és rómaiak is kedvelték a hímzést ruháikon. A Noin Ula-i halomsírokból (kurgánok) Észak-Mongóliában és a dél - szibériai Pazyrykban csodálatosan díszített hun textilek, rátétes hímzések kerültek elő. A jég 2500 évig őrizte a hun-magyarok fejlett művészetét.
A jelenkori magyar munkák nagyon hasonlatosak és részben azonosak a réges-régi jég-sírokból előkerült anyaggal úgy mintakincsben, kivitelezésben és színösszeállításban. Csak egy pillantást kell vetnünk a piros és fehér bőrrátétes magyar ködmönökre, mellesekre, és azonnal megállapíthatjuk, hogy a magyarok ugyanennek a kultúrának hordozói.
Így nyugodt lelkiismerettel kijelenthető: a magyar hímzéskultúra több ezer éves. A magyar nemzet egész élet útján nyomon követhető a hímvarrás iránti szeretet. Honvisszafoglalás előtti időkből származó arab és idegen krónikákban olvasható, hogy a magyarok pompakedvelők, környezetük és viseletük gazdagon hímzett és díszített.
Kevés nép alkalmazott olyan sokféle motívumot, készített annyi feltűnően szép és nagy mennyiségű hímzést, mint a magyar. A hímzés művészetének elsajátítása hozzátartozott minden leány neveléséhez, bárhol nőtt fel. Egyformán meg kellett tanulják akár a királyi udvarban, kastélyokban, nemesi udvarházakban, kolostorokban vagy falusi parasztházakban éltek. A lányokat, aszerint ítéltek meg, milyen ügyesen hímeztek, szőttek, fontak.
Írott források szerint már a 11. században voltak szövő és hímvarró iskolák Magyarországon. Azonban nem csak lányok, asszonyok varrtak. A középkorban férfiak, hívatásos hímző mesterek gyönyörű kézimunkákat készítettek. Ezerszáz évvel ezelőtt, a honvisszafoglalás idején nem volt nagy különbség a társadalmi rétegek művészete között. Ezért hímzéseik is hasonlatosak kellett legyenek. A minták párhuzamai nyomon követhetők a régi magyarok igen fejlett, ragyogó ötvösművészetében, a középkori építészetben, illetve kő -, és fafaragásokon. A különbség a nemesi és paraszti társadalom hímzései között csak az anyag minőségében mutatkozott. Ez sok száz évvel később is megfigyelhető országszerte. A nemesi réteg hímzésein későbbi évszázadok divatos mintái is megjelennek, így észlelhető török és reneszánsz hatás. Az új mintákat megtanulták úrnőiktől az udvarukban szolgálók és továbbadták saját falusi környezetüknek. Az úgynevezett úri hímzést és az új mintákat a magyar nép saját ízlésének megfelelően beolvasztotta meglévő mintavilágába.
Sok esetben viszont ellenálltak, és továbbra is az ősi mintákat alkalmazták. Ez érthető, hiszen ezek mind sokezer éves vallásuk és hiedelemviláguk jelképei voltak. Mélyen gyökereztek a nép lelkében és tudatában. Nem is olyan régen még tisztában volt a magyar, ezen minták jelentésével. Ennek köszönhetően alig változtak a minták az évszázadok folyamán. Mára ez a tudás sajnos részben elveszett, de a jelképrendszer megmaradt. Bízunk abban, hogy a magyar hímvarrók hagyomány iránti tisztelete és ragaszkodása megőrzi ezt az ősi kincset az utókor számára.



31
Magyarország egész történelme alatt a földjére és kincseire áhítozó népek útjában állt. Az állandó háborúk következtében mérhetetlen sokaságú érték elpusztult. Kevés régi hímzés maradt meg. A legkorábbiak a 15. és 16. századból való, egyházak által féltve őrzött miseruhák, oltárterítők. Ugyanebből az időből megmaradt néhány dúsan hímzett nemesi női- és férfiviselet, nyereg, melyeket családi ereklyeként féltve őriztek sok nemzedéken át. A legrégebbi népi, vagyis paraszti hímzések 18. századiak. A szegényebb néprétegek addig hordták, használták hímmel díszített ruháikat, varrottasaikat, míg azok a használhatatlanságig el nem koptak. Viszont számtalan gyönyörű kézimunka maradt ránk a 19. és 20. századból. Ősi és magas szintű hímzéskultúránk bizonyítékaként, csodával határos módon, megmaradt egy igen értékes darab: a magyar királyok koronázó palástja.
A magyar királyok koronázó palástja, egész Európában a létező legrégebbi hímzés.
1031-ben készült Veszprémben, feltételezhetően Szent Imre herceg koronázására. Magyar hölgyek készítették az arany selyem- és fémszállal dúsan hímzett selyembrokát palástot. Vannak öltések a paláston, melyeknek magyar öltés a neve. Nyugat-Európában sok idő telt el, amíg megközelítőleg hasonlót tudtak alkotni úgy művészileg mint technikailag. Tehát a magyarok adták át ezt a tudást is. A palást Budapesten a Magyar Nemzeti Múzeumban megtekinthető, és mindenki meggyőződhet az ezer évvel ezelőtt élt magyarok fejlett hímző művészetének színvonaláról. Szent István királyunk idejében híre volt a magyar hímzett miseruháknak. Első szent királyunk és felesége a pápának és magas rangú idegen egyházi méltóságoknak ajándékozott ilyen áhított és nagyra becsült miseruhát. Egy értékes darabot közel 800 évig Franciaországban őriztek, amely végül a francia forradalomban eltűnt.
„Vannak eleve meditatív jellegű munkák, pl. /.../ a hímzés. Maga a tevékenység önmagában megváltozott tudatállapotot eredményez. A hímzés mint tevékenység monoton, ugyanakkor összpontosítást követelő, egyben alkotó-értékteremtő és esztétikumra törekvő jellegű, ez biztosítja az elmélyült, nyugodt tudatállapot létrejöttét. A hímzés technikája is hozzájárulhat ehhez. A keresztszemes vagy láncöltés önmagában is jelképes jelentést hordoz. Arról nem is beszélve, hogy e hosszú estéket betöltő tevékenység közben a nő szeretettel gondol arra aki számára a tárgyat díszíti, ezzel feltölti pozitív energiákkal. Amit ilyenformán készít, az szakrális tárgy lesz. Magam is megtapasztaltam ezt.
De tudtak a varrás (hímzés) mágikus jellegéről a régiek is, erre utal egy régi tárgyi emlékünk. 1983-ban Szarvas határában egy csont rovású tűtartót találtak, ami VIII. századi, valószínűleg avar eredetű. Viszonylag hosszú szöveget, kb. 63 betűjelet róttak rá. Magyarul is, többféle módon értelmezhető, egyik olvasata a következő: „Üngür démon ellen íme e vas; tű szúródjon a démonba, tű, tű, szúrj, bökj, varrj (el)! (ki) szétfejtesz, egybeölt(esz...) Üngür ne egyen (meg engem), űzd, emészd (el a démont), én Istenem!””(eni) (részlet A táltos útjának kövei c. előadásból).
A magyar parasztság a múltból nemcsak egy-egy motívumot, emléktöredéket hozott magával, hanem az egész motívumkincsben, mint összefüggő jelrendszerben benne lappang archaikus világszemléletének sok alapvető eleme is. Ez a világlátás, a jelekben rögzített és jelekkel közvetített tudás pedig ma is érvényes üzenettel szól az ember helyéről a világmindenségben: feladatáról, lehetőségeiről, természethez való viszonyáról, a természetben és az ember önnön természetében fellelhető törvényszerűségek megfigyeléséről és alkalmazásról, a természetben természetesen és a természettel való együttélésről. A tulipán a Teremtő, a Szent Hármasság jelképe.
A liliomfélék, köztük a tulipán - a tavasz hírnökei, s mint ilyenek alkalmasak voltak a nőiesség, általánosítva a szerelem jelképes jelölésére. Ezért kerülhetett rá a tulipános ládára, az eladó leányok legfontosabb vagyontárgyainak az elejére. A szív a szeretet, a megértés, az odaadás jelképe a legkülönfélébb kultúrákban. A szív a burjánzó erejéről ismert borostyán leveléből stilizálódott motívum, és így alkalmas a szexualitás és a testi szerelem kifejezésére. A tulipán és a szív jelképkapcsolat, a nő-férfi megfogalmazása. Ezért igen gyakran egymásba rajzolják a két jelet a szerelmi ajándékokon. Ilyenkor a tulipán a nőiesség, míg a szív a férfi jelképe. (Forrás: Hajdu Anita) A magyar népi hímzésnek megvannak az általános sajátosságai. Ezektől eltekintve azonban különbözőképpen alakult illetve fejlődött egy-egy tájegységnek hímzése. Más az alapanyag, a fonal, az öltéstechnika, a színezés, és mások a minták. Eltérések vannak a hímzés méreteiben, aprólékosságában vagy elnagyoltságában. Azonban a több mint húsz számon tartott tájegységnek jellegzetes művészete egytől egyig ízléses. A magyar népi hímzésre jellemző sajátosságok: a díszítőelemek finoman stilizáltak, elhelyezésük világos és arányos, általában sűrűn betöltik a díszített felületet anélkül, hogy a túlzsúfoltság hatását keltenék. A nagyobb és kisebb díszítmények kellemesen váltogatják egymást.



32
Kedveltek az élénk, tiszta színek, gyakoriak az erős színellentétek, amelyek ennek ellenére csodálatos összhangot mutatnak. A magyar népi hímzésnél a színek és öltések mindig egyensúlyban vannak. Sok színű hímzésnél kevés és egyszerű öltésfajtát használnak, míg az egyszínű munkákat sokfajta öltéssel színezik. A magyar népi hímzésnek két nagy csoportja van, amelyek egymástól teljesen függetlenül fejlődtek ki:
a) Férfi hímzések:
Bőrre és szűrposztóra dolgozott rátétek, bőrrátétek és hímzések. Szűcsök és szűrszabók készítették műhelyeikben a gazdagon díszített színpompás ködmönöket, bundákat, subákat, melleseket, szűröket, zekéket. A szövés mesterségét, amely egyidőben fejlődött a hímzéssel, szintén a férfiak űzték. Ezek a nagyra becsült mesteremberek keresettek voltak úgy a királyi udvar, magas rangú papság, nemesség és az átlag népesség körében. Kitűnő szakemberek voltak, akik már a középkorban céheket alapítottak, és élénk kereskedelmet folytattak.
Szűrhímzés Gyapjúfonállal hímzett szűrgallér sarokvirága
b) Női hímzések: Mindennemű vászon és vékony szövethímzés. Nők készítettek fehér- és többszínű kézimunkákat, szálszámolásos-, vagdalásos-, lyuk- és írás utáni hímzéseket, varrottasokat. Szőttek és fontak saját használatra, vagyis amire szükség volt egy háztartásban. Mindkét hímzés fajta államalapításunktól a mai napig megtalálható Magyarországon. A magyarság hímzéssel díszítette női- és férfi viseletét, otthonának számos használati tárgyát: párnavégek, lepedőszélek, falvédők, asztalterítők, rúdra való kendők, törülközők. Ide tartozott a jegykendő és szemfedő is.
És sohasem felejtkezett el templomairól, melyeket napjainkig gyönyörű hímzésekkel díszít. Ez különösen Kalotaszegre jellemző. Kőrösfőn még a plafont is hímzéssel fednék be a lányok és asszonyok, ha engednék. A hímvarrás művészete állandóan változik, fejlődik a rendelkezésre álló anyag, hímzőfonal, tehetséges íróasszonyok, és a nép ízlésétől függően. Azonban az ősi jelképek, a sokszáz éves díszítőelemek mind a mai napig ott ragyognak hímzéseinken. Bár felhasználásuk új alakot öltött és változott, de továbbra is díszítik a hagyományaihoz ragaszkodó magyar ember ruházatát, otthonát, környezetét, és regélnek nekünk elmúlt évezredekről... - Kerkay Emese
Komádi fehérhímzés:
Komádi Hajdú-Bihar megye bihari részén, a Sebes-Körös jobb partján található. Földrajzilag Debrecen és Békéscsaba között szinte egyenlő távolságra helyezkedik el.
A minta megnevezése: „gránátalma karéjos levéllel” Öltéstechnika: szálszámolásos laposöltés csíkban és térkitöltésben Néprajzi leírás: A dunántúli szabadrajzú fehérhímzés kitűnik gazdag öltéseivel. A lepedőszéleket gazdag vertcsipkével díszítették. Motívumai: díszes korsó, cserép, szív, gránátalma, tulipán, szegfű (török hatás), rózsa, a szárakon tarélyos levelek, kacskaringók, indák, gyakori az erősen stilizált madár.
Sárközi hímzés:
A sárközi hímzés főként a női viselethez kötődött.



33
Sárközi színes hímzés - Jegykendő Öt egymástól teljesen eltérő stílusú hímzés alakult ki. A halottas párnavégek, a főkötők, a bíborvégek, az ingujjak és a kendők öt különböző funkcionális tárgycsoportot képviselnek és mindegyikük díszítőstílusa más és más. A különféle hímzésstílusok a sárközi népviselet különböző ruhadarabjain egymással mégis harmonikus egységet alkottak.
Rábaközi hímzés:
A régi dunántúli hímzések stíluscsoportjába tartozó vászonhímzések. Kisalföld, a Rába és a Rábca folyó között fekvő területen, melynek központja Csorna. Hövejen és Kapuváron fehérhímzés készül.
1. 2. 3. 4.
1. Rábaközi madaras - szegfűs életfa / 2. szegfűs életfa / 3. pávás - gránátalmás életfa /4.madaras - szegfűs életfa
A rábaközi hímzés jellegzetessége, a szimmetrikus építkezés. A minták nem csíkban helyezkednek el, bár ilyen is van, hanem a közepén elhelyezett vázából ill. a kosárból nő ki a kisebb nagyobb virág, inda. Anyaga régen – vastagszálú házi kendervászon vagy finom lenvászon volt. Ma – nyers len vagy endervászon, szürkés drapp ripsz, tropikál vagy düsztin. Fonala: Régen – pamut vagy gyapjú (szőr) Ma – Volga, gyapjú vagy gyöngyfonál. Színezése: piros, kék, fakó rózsaszín, bordó. Ritkán két színt alkalmaznak együtt: bordó-fekete, kékfekete. Gyapjúval való hímzésnél piros, bordó, kék, barna, zöld, sárga együtt is alkalmazható. (Tompa, mély árnyalat szükséges.) Öltése: Lapos vagy boszorkányöltés, kettős nyolcasöltés, soproni egyszerű és kettős kereszt. Motívuma: szegfű, gránátalma, állat – főleg madárfigurák, növényi motívumok, karéjos levelek, kacskaringó, tulipán.
Rábaközi madaras - szegfűs - gránátalmás életfa Életfa motívum: Rábaköz
A lepedőszélek fő motívuma az öt-, hétágú rozettás-tulipános-gránátalmás, rendesen virágtartóból eredő virágtő. Gyakori motívum a kétfejű sas, mely majd a magyar nyelvterület másik, keleti peremén újból szép számmal jelentkezik a hímzéseken.
A Buzsáki hímzés:
Buzsáki rátétes hímzés. Buzsák, a Balaton melletti Nagy-berek szélén, a Kaposvár–Fonyód-vasútvonaltól néhány kilométerre fekszik. Buzsákon három hímzésfajta ismert, a vézás, a boszorkányos, és a rátétes, más nevén „bécsis” hímzés. Az eredeti vézás hímzés vászonra készül, piros-fekete illetve piros-kék fonallal töltik ki az előzőleg grafitceruzával megrajzolt motívumokat.
Buzsáki vézás hímzés
A, A vézás hímzés leggyakoribb motívumai a rózsa, a katykaringó, a hajó, a csibeláb, a lánc és a legyező. B, A boszorkányos hímzés eredete a régi úri hímzésre vezethető vissza.



34
Buzsáki boszorkányos hímzés
Valamikor fehér vászonra varrták a tulipán, rózsa, bimbó, nefelejcs, levél mintákkal, különböző színű fonallal, az alapot pedig kitöltötték fekete színnel, szintén boszorkányos öltésekkel. Így a kézimunka úgy nézett ki, mintha fekete alapra készült volna. C,Buzsáki rátétes hímzés:
Buzsáki rátétes hímzés . A rátétes, vagy ahogy Buzsákon hívják „bécsis” az egyik legismertebb buzsáki hímzésfajta.
A motívum előrajzolás nélküli kivágása, valamint a kivágott anyag ráfércelése és a másik anyagra való apró, szinte láthatatlan öltésekkel való rávarrása nagy figyelmet és szakértelmet igényel. Az egyszerű mintákat felváltották a bonyolult, művészi kidolgozású virágok, levelek, indák, melyek az ágyterítők mellett a megrendelésre készülő tüll alapanyagú sálakra, ruhákra is felkerültek. A rátét anyagát – mely piros, kék, vagy fehér színű batiszt, - szimmetrikusan összehajtják 2, esetleg 4 részre, majd előrajzolás nélkül ollóval virág, esetleg virág - és állatmotívumokat vágnak ki. Aztán kiterítve a rávarrandó alapra – vászon, sifon, vagy tüll anyagra – fércelik, majd a tűvel aláfordított mintaszéleket finoman, gondosan, apró öltésekkel körülvarrják. Leggyakoribb motívumai a szegfű, labdarózsa, árvácska, tulipán, cakni, levél, kacskaringók, páva, szarvas. Négy somogyi falu: Buzsák, Tótszentpál, Varjaskér és Táska lakosságának ingekre, párnavégekre és lepedőre dolgozott varrásai. Három csoportra oszlik: 1. a fehér, 2. a kék-piros pamuthímzésekre és a 3. színes gyapjúhímzésekre. Mindhárom hímzésféleséget megtaláljuk az ingeken; a lepedőkön csak a kék-piros pamutos hímzést, a párnavégeken viszont csak a színes gyapjúhímzést. Valamennyit vastag kender- vagy pamutos vászonra dolgozták, csupán a lepedők közt találunk gyolcsot. Főbb öltéseik: laposöltés, hamis laposöltés, háromsoros laposöltés, továbbá keresztöltés, láncöltéssor, zsinóröltés, huroköltés, előöltés és négyzetöltések. A hímzéseket subrikával, rátéttel vagy szalagdísszel zsúfolják még. Jellemző a buzsáki hímzésre, hogy a gyapjúszállal varrt ing- és párnavégeket alig lehet megkülönböztetni egymástól, holott általában a testi ruha hímzésdíszeit nem szokás átvinni az ágyi ruhára. További jellemzője a buzsáki hímzésnek, hogy a mintát két, egymástól függetlennek tűnő szélesebb és keskenyebb csíkból állították össze.
Az írásos hímzés:
Az írásos öltés lényegében hasonlít a láncöltéshez. A szál itt is a tű alá kerül. Különbség az, hogy az öltés felső szélén is a tű alá helyezzük a szálat. Az írásos minták közét sokszor laposhímzéssel kell kitöltenünk. Ilyenkor először a laposhímzést készítjük el, majd köréje varrjuk írásos öltésekkel a mintát.
Erdélyi írásos hímzés
Ezt az öltésformát Kalotaszegen ,,sujta” néven ismerik. Az egyedülálló kis kerek formákat ,,tyúkszem” -nek nevezik. Ezeket egy középső pontból kiindulva, szorosan egymás mellett fekvő zsinóröltésekkel, illetve írásos huroköltésekkel varrjuk ki. Ha az írásosan hímzendő minta ívelt, hajlított formájú, ügyeljünk arra, hogy belül szorosabban, kívül ritkábban öltsünk, hogy szabályos fordulatot kapjunk.
Kalotaszegi írásos - pávás párnarészlet



35
A szűcshímzés:
Az elterebélyesedő rátétek néhány, leginkább alföldi előfordulástól eltekintve, növényi eredetűek. Középen a legtöbbször szimmetrikus tengelyt alkotó leveles száron vagy annak életfára emlékeztető ágain almák, szívformák, rózsák, tulipánok, szegfűk, bogyós (böngyikés) hajtások helyezkednek el. Szerkezetileg egységesek, legtöbbször egyetlen irhadarabból kivághatók. A tömör szerkezetű hímzésfoltokban gyakran központi helyet foglal el a magyar címer, a virágos ágat tartó madár, páva, kakas, hal és kígyó. A bokorvirágok szerkezetileg többféle megoldást mutatnak. Leggyakoribb a szimmetrikus tengelyt alkotó rozmaringleveles egyenes ág, amelynek oldalra 3–3 hajtása van. Az alsókon nagyobb nyolcas vagy tojásrózsák virítanak, majd kisebb hatos-, vagy forgórózsák, s az ágak végén tulipán, de inkább hármas bimbó páros vagy bajuszos levelekkel. A fölötte levő ág már rövidebb, kisebb rózsával, levéllel és bimbókkal. A harmadik, a legfelső ág csak bimbós. A vezérág tulipánban, de gyakran rózsában végződik.
E félkörös vagy háromszög alakú kompozíciók leginkább a subák tányérját, ill. a ködmönök ujját díszítik. A ködmönök elején, pálháján gyakoriak a hajlott, gyengén S alakú aszimmetrikus csokrok rozmaringleveles, rózsás, szegfűs, bimbós hajtásokkal. A ködmönök háta, a debreceni női subák tányérvirágozása is rendszerint három ágú indán csokorszerűen elhelyezett rózsákból, tulipánokból, bimbós, bogyós, leveles ágakból áll. A bokorvirágok mellett szólnunk kell a szalagszerűen komponált, a színek és formák ritmusán alapuló folyómintákról.
Ezeknek leggyakoribb formája a hullámos rozmaringleveles ágon, ill. annak hajlataiban elhelyezett rózsás, tulipános, bimbós, körkörös díszítősorok. A szűcshímzés értékét, szépségét nemcsak sok száz változatú motívumkincsében és azoknak bokorvirágos vagy folyómintás sorokba való tömörítésében, még csak nem is a színek és formák páros vagy keresztrímes szín és formaritmusában kell látnunk, hanem a díszítő foltoknak az egy ruhán való összeszerkesztésében, felépítésében. Az az igazi szűcsremek, amelyen érvényesül a szerkesztés egysége, összhangja, ez a szimfóniához hasonló építkezés, amelynek megvannak a tételei, törvényszerűségei. E törvényszerűségek legjobban az alföldi férfi és női subákról és jó néhány erdélyi, dunántúli, békési, átányi, palóc, körösvidéki stb. ködmönről olvashatók le.
„ KITETTÉK A SZŰRÉT” A Hortobágy környéki pásztor addig nem házasodott, amíg cifraszűrt nem szerzett. Már a lánynézőben is fontos, üzenetközvetítő szerepe volt a szűrnek. Ez alkalommal ugyanis a lányos háznál cifraszűrben megjelent legény távozásakor, ott felejtette szűrét, ahová érkezésekor akasztotta. Ha bemutatkozása nem nyerte meg a háziak tetszését, akkor bizony reggelre „kitették a szűrét.” A cifraszűr egész életén át elkísérte a pásztorembert. Abban esküdött, s ha meghalt, koporsójára terítve vele temették el. Díszítőelemek: A tulipánt állítólag a törököktől „vettük át”. Ezzel szemben megtaláljuk - többek között - Árpád-kori templomaink kőfaragványain, a XII. századi esztergomi királyi kápolna oroszlános freskóján, korai kódexeinkben, Kun László (1271-1290) dénárján, a Corvinákon. A vörös vad-tulipánt Boldogasszony virágának is hívták.
A tulipán őshazája Közép-Ázsia, ahol 125 fajta vad tulipán ismert. Keleten a tulipán-minta feltűnik V. századi bizánci selymeken; de kedvelt virág volt már a 2500 évvel ezelőtti szkíta kultúrkörben is, amelyből a magyarság oly sok mindent megőrzött. A tulipán-motívum megmaradt mindazoknak a népeknek a művészetében, amelyekkel egykor a magyar nép együtt élt a vad tulipán fő elterjedési körén belül, mint pl. az összes türk és iráni népeknél. Más stíluselemek is fellelhetők honfoglalás kori lószerszámok, tarsolylemezek, ékszerek díszítésein, mint pl. a csillagszerű motívumok, kunkorodó levélformák, a pávaszem, stb. Az életfa, és a napszimbólumot felidéző „rozetta” - forgórózsa - pedig Mezopotámiába vezethető vissza; de általában minden keleti kultúrkörben előfordul. A szűrt színes pamuttal - később selyemfonállal is -, úgynevezett gobelinöltéssel (angol „satinstitch”) varrták ki. Ez kizárólag a hímzőmesterek dolga volt, melyet virágozásnak hívtak.



36
Kedvelt virágaik voltak: a rózsa, rózsabimbó és a tulipán; de a nefelejcs, árvácska, szegfű és a gyöngyvirág sem ment ritkaság számba. A virágok köré különböző leveleket hímeztek: legkedveltebb a rozmaringlevél volt. Néha a virágokat úgy ábrázolták, mintha cserépből nőnének ki, mely az ősi életfa-motívumot idézi fel. A szűrnek különféle hímzés változatai voltak: A Dunántúlon például a csikósok, kanászok, és a polgárság szűrén a piros posztó-rátét volt; a juhászokén fekete, a parasztokén és a községbeliekén pedig zöld. A kék szegélyű szűröket a napszámosok viselték. A csikósoknak is megvolt a maguk szűr-viselete, úgy, mint a bakonyi, somogyi, veszprémi. Ezek társadalmi megkülönböztetésül szolgáltak, ezért megcserélni nem lehetett őket. Innen ered a mondás: „Akinek nem szűre, ne vegye magára!" A debreceni szűr elején és nyakán rendszerint piros posztó-rátétes díszítés volt; az aszaj és a pálha pedig színes gyapjúfonállal volt kivarrva. A múlt század végén hímzés helyett már inkább a rátét divatozott. Amíg a debreceni szűr fehér volt, addig a környező hajdúsági községek a barna és drapp hímzéses fekete szűrt kedvelték. A Békés- és Csongrád-megyei szűrökön fekete hímzés volt; az erdélyi cifraszűröket pedig gyakran dús, fekete posztó rátéttel díszítették. A Nagykunságból származtak a legszínesebben hímzett cifraszűrök. Az Ipoly-menti palócok közt falunként változott a díszítés. Ezt olyan szigorúan betartották, hogy a szűrökről pontosan lehetett tudni, ki melyik faluból való. Hatvanban és Tarán kék-világosbordó-rátétes fekete szűr divatozott. Egerben és Diósgyőrött lehetett a legpompásabb és legdrágább szűröket kapni, ahol az egész szűrt dús hímzés fedte. Mezőkövesd vidékére, a matyókhoz, csak az 1850-es években ért el a cifraszűr viselet. Először csak keskeny, fekete posztó csíkokkal díszítették.A szűr kétségen kívül Eurázsia egyik alapvető viseletéből alakult ki.
A jász hímzések:
A jászsági szűcsök subákra, ködmönökre varrták csodás hímzéseiket.
Rozmaringos jász hímzés Tulipános rozmaringos saskörömmel
A Jászságban mindig jelentős volt a juhtenyésztés. A 19. század közepére a térség az Alföld egyik legvirágzóbb szűcsközpontjává vált. Jászberényben ebben a korban 300 is volt a szűcsmesterek száma. Jászapátin és Jászárokszálláson többnyire férfisubákat készítettek, Jászberényben főként női subát és ködmönt. S bizony Móra Ferenc kisködmöne is jászsági mintával volt kivarrva, hiszen édesapja Berényben született, itt tanulta a mesterséget, s a vándoréve során került Kiskunfélegyházára, ahol megházasodott. A betyárok igazi nagykabátja a suba, vagy ahogy egyes helyeken mondják, a nagybunda volt. A jó subát a hosszú és durva szőrű magyar rackajuh szőréből lehetett készíteni. A legkisebb subához is kellett legalább nyolc darab bőr.
Zsámboki hímzés:
A kötényt Zsámbokon kecelének hívták. Hosszabb mint a szoknya; kék, illetve fekete színű volt, ünnepekre finomabb, hétköznapokra egyszerűbb anyagból készült. A hétköznapi viselet ezen kívül egyszerűbb díszítésében különbözött az ünnepitől.
Sióagárdi hímzés:
Túlnyomóan laposöltéssel és száröltéssel, lyukhímzéssel készült. Jellemzői a nagy hegyes, ívesen körülhurkolt cakkok, minden ívben egy-egy lyukkal. A cakkokat további lyuggalásos rozettákkal és szőlőfürtökkel töltötték ki. A korábbi elaprózott, tömött, sűrű kis minták helyébe egyre több „rózsa” és tulipán került, amelyek hol az új matyóstílust (mezőkövesdi hímzések), hol pedig Kalocsa motívumait idézik. Színezésük azonban nem változott a mintákkal, megmaradt a sajátosan lila hatású kék-vörös keverékénél. Emellett ingek alján, ujján volt gyakorlatban a fehér lyukhímzés.



37
Turai hímzés:
Aszód vidékét a palócság legdélibb részeként tartja számon a nép. A hímzések egyik tartózkodó, de jellegzetes, szinte napjainkig a gyakorlatban fennmaradt ága, a turai hímzés. Fehér gyári gyolcsból készült fej-, váll- és kézbevaló kendőkre, ajándékvivő kendőkre, női és férfi ingekre, kivételesen más női öltözetdarabokra, kötényekre és ujjasokra is varrták. Fehér hímzésként lyukhímzéses, laposöltéses, száröltéses és huroköltéses technikával készült. Egyik nagy csoportjuk a fej- és vállkendők, valamint a férfiingek mindvégig megmaradnak fehérnek, csupán egy-egy nagyobb méretű pirossal varrt tulipánt helyeznek el rajtuk feltűnő helyen. Másik csoportja azonban kiszínesedik: vörös vagy kék pamuttal, esetleg a kettővel együtt varrják. A zöld, sárga és más színek használata az 1950-es évek után kap helyet a turai hímzésen, feltehetően külső ösztönzésre. A mintakincs a lyukhímzéseken szokásos körkörös minta, hatos lyukak köre, hulláminda völgyeibe belehelyezett lyukhímzéses rozetták. Sajátosak a turai szíves minták, az ötágú nemesi korona többé vagy kevéssé átalakított változatai és a páros madarak.
Felhasznált színek: lila, piros, napsárga, citromsárga, középkék, égkék, zöld és rózsaszín. Precíz aprólékos kézi hímzéssel készült, szélein gépi csipke található.
A matyó hímzés:
Felkerült a matyó hímzés az UNESCO szellemi kulturális örökség reprezentatív listájára. Eddig magyar elemként a mohácsi busójárás szerepelt 2009 óta ezen a listán.
A matyó hímzésről
Mintegy 200 éves múltra tekint vissza a matyó hímzés. A matyó hímzés legkorábbi időszakából a magasra felvetett ágyak díszlepedői maradtak fenn, az országosan is elterjedt fehér, vagdalásos vásznakat Mezőkövesden a 19. század utolsó harmadában a piros-kék fonallal, az úgynevezett cipós-madaras mintával kivarrt lepedők váltották fel. A virágtöves, laza szerkezeteket a 19. század utolsó évtizedeiben erősen naturalisztikus ábrázolási mód követte: egyre többféle motívumot hímeztek ki, köztük a pünkösdi rózsát, amely matyó rózsaként vált a legismertebb és legjellegzetesebb mezőkövesdi motívummá. Az 1900-as évek elején a rózsák, tulipánok és bimbók piros színe mindvégig megőrizte dominanciáját, de egyre inkább megjelentek más színek is: a kék, a sárga, a lila és a rózsaszín árnyalatai. A matt pamutfonalat élénk selymek és erőteljes színű gyapjúfonalak váltották fel. A férfiviseletek közül a jellegzetesen bő ujjú "lobogós ingek" kezdetben visszafogott fehér lyukhímzéssel készültek.
Matyó férfi ing- ünnepi viselet
Ezt később széles, tarka hímzés és a jellegzetes mezőkövesdi cipós horgolás váltotta fel. A férfiak és nők által is hordott gazdagon díszített hosszú kötényt, a surcot, fekete alapra dúsan hímzett, réz sújtással (ragyogóval) és selyemrojttal díszítették. Minden darabnak más a mintája, hol geometrikus bossókával, hol finom és aprólékos szűcsrózsával, hol tenyérnyi surcrózsával hímezték ki őket. A matyó hímzés jellegzetessége, hogy a középen lévő nagy rózsákat alul és felül kisebb motívumokkal egészítik ki. Minden színnek megvan a maga jelentése: a sárga a Napot, a fekete a föld erejét, a piros az örömöt, a kék a bánatot, a zöld pedig a gyászt jelenti. Formájában a női viselet nagyon különbözik az országszerte elterjedt sokszoknyás-ingvállas paraszti viseletektől. A kötények nemes alapanyagokból készültek és dúsan díszítettek őket. A színek, a díszítések és a változatos formájú főkötők elárulták viselőjének életkorát, családi állapotát és a társadalmi helyzetét is.



38
A múlt század második felétől az ünneplő példányoknak olyan szertelenül bő és hosszú lett az ujja, mint sehol az országban, 30–40 cm széles pamutos vagy szűcsselymes hímzés került a végükre széles, horgolt csipkével. (Ez a horgolt csipke olyan tömör és vastag volt, hogy verekedéskor megcsavarintva a kézfejen túl érő ingujjat, ütő fegyverként használhatták a legények.
ATYÁMFIAIHOZ - Körmendi Gitta Hazám Istenáldott, Szerelmetes Népe! Kiket a Föld ölel dobogó szívére. Kiknek sorsa mellé erő is adatott. Emlékezzünk vissza, kik is a MAGYAROK. Kik büszkén emelték magasra a fejük, hogy a helyes irányt láthassa szemük. Emlékszik-e arra a Tudásnap Népe, honnan indult útnak, s hol van útja vége? Ha igazak vagyunk, szíveinkből szólunk, emberöltők kínja megújulva gyógyul. Feledjük el végre, hogy szegények vagyunk, míg van csillag-utunk, van Csudaszarvasunk.
Népmesénk, amelyben fején átbucskázva tündérlánnyá lesz a libapásztorlányka. Kondásfiúcska is királyfivá lehet, miután ereje elégnek méretett. Ősi hagyatékunk páratlanul ritka, apáról- fiúra száll ereje vissza. Hirdetik e tudást regék, mesék, minták, ám csak mi érthetjük elődeink titkát. Legyünk befogadók mindarra mi nemes, s arra nézzünk büszkén, amire érdemes. Évezredek írták mai küldetésünk. Erős, tiszta szívünk méri, mennyit érünk. Mely ismer irgalmat, ismer becsületet, mint ki a Kegyelmes Éggel szövetkezett.
Jókai Mór: A fehér sas
Csak ötezer férfi maradt és az asszonyok és a gyermekek Csaba vitéz táborában. Mint örültek valamennyien, midőn messziről meglátták, hogy jön a vezér egész seregével: ifjak, nők, gyermekek odafutottak eléjük koszorúkkal, lobogókkal s édes öröm mosolyával. Ölelő karokkal siettek a hunok Csaba vitézei elé. De hogy döbbentek meg, midőn közel értek e halvány alakokhoz, kik nem szólnak, nem felelnek, kik nem ölelik vissza a szerető testvért, nőt, anyát, gyermeket, csak néztek rájok könnytelen szemekkel: egész testök olyan hideg. Maga a vén vezér, Tusa, háromlábú paripáján hogy lovagol, oly szótalan, hogy horkolnak tőle az élő paripák szörnyen. A nők elvivék magukkal visszatért szeretteiket, leülteték tűzhelyükhöz, ételt, italt adtak nekik, arcaikra csókot, ölükbe csevegő gyermeket. Mindhiába, tűz nem melegíti fel őket, sem bor nedve, sem asszony-csók, sem gyermekhízelgés. Álom le nem csukta szemeiket soha.
- Menjünk ez elveszett helyről - mondá Csaba népeinek: - ti, kikben még a szív dobog, menjetek el azon helyre, ahol anyám sírját hagytátok: települjetek meg ottan. Amennyire azon helyről beláthatni, örökké megmarad ott a hun. Mi többiek visszamegyünk őseinkhez, s eltemetjük egymást ottan.
Nagy sírva útnak indultak az élők, nagy hallgatva a halottak. Ezek közrefogták amazokat, s amint haladt szép csendesen előre a hun nép maradványa, a körüllovagoló hősök csapatjai úgy látszottak a közelből is, mintha a távol ködei feküdnének rajtok, s arcok és vértek homályos kék színbe olvadának össze, mintha nem is a földön járnának, hasonlók a légi tüneményekhez, miknek teste nem vet árnyat, miknek lába nem hagy nyomot, miknek szava érzik inkább, mintsem hallik. Első reggel, mikor Csaba vitéz fölébredt, egy fehér sas ült sátra fölött, a kitűzött zászló gombján pihenve meg, hosszú, fehér szárnyát alácsüggeszté kétfelől, nagy, sötét, fekete szemeivel az alá s fel járók közé nézett, s akik felnéztek rá, mindnyájának úgy tetszett, mintha e szemeket látta volna már máskor, mintha emlékeznék e sötét, bűbájos pillantásra... Amint a vezér kilépett sátrából, a fehér saskesely megvillantá fényverő szárnyait, felborzolá testén minden tollát, s elszállt a kopjanyélről, háromszor kiáltva emberihez hasonlatos hangon, mintha mondaná a népnek: énutánam jöjjetek. A sas kelet felé repült, a nép követte repülését, ha elfáradtak, ő is leszállt, s este, midőn elpihentek, ismét elfoglalá helyét a vezér sátra fölött, ott töltötte az éjszakát: reggel ismét tovarepült, vezetve a hun maradványt erdőkön, puszta rónákon, vizeken keresztül. Ellenséges földi népek, hallva a hun nemzet esetét, feltámadtak mindenütt Csaba futó népe előtt, hogy a maroknyi menekvő sereget elpusztítsák. Ezek csak a zajt hallották meg útjokban, az előttük vonuló halvány csapat előtt elhullt az ellen, mint a kaszált fű, hozzájuk csak a távoli zivatar hangja hallatszott, s mire odaértek, csak a véres mezőt, s az úton elhullt testeket találták. Végre a délibábos pusztákon túl magas hegyek emelkedtek a menekvő sereg elé, nagy erdőkkel, nagy folyókkal: ott elveszett Attila népmaradványának útja, erdők, hegyek eltakarták őket: mindig mélyebben hatoltak a vad rengeteg közé, soha nem lakott vidékbe, hol az emberhangot csak az ő ajkaikról ismerte a visszhang. Hét napig utaztak a rengeteg között a fehér sas röpte után. A hetedik napon leszállt a szent turul egy magas hegy ormán, s a hun maradvány is leszállt ott lováról, mert az a hegy volt Rikának a sírja, és az a hely az örök haza, melyen erős jóslat után világ végeig kell tartani Attila népének. Itt elpihent a fehér turul örökre, és soha azóta meg nem jelent az a hunok maradványai előtt, jeléül annak, hogy e földről nincsen hova menni.