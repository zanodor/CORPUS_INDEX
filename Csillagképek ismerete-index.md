---
master_file: "[[@CsillagkepekIsmeretepdf]]"
---
# Index for Csillagképek ismerete.pdf

CSILLAGKÉPEK ISMERETE
A csillagképek története, láthatósága, érdekesebb objektumai.
Csillagkép ismeret, 1.
Bevezető alapfogalmak, 1.
a. Az éggömbön minden látszó távolságot ívekkel (szögekkel) mérünk. Az egyszerű
mérés/ becslés alapja: 1 cm kiterjedésű tárgy 57 cm távolságból nézve kb. 1° látószög
alatt látszik. A Nap és a Hold látszó szög-átmérője kb. 1⁄2 fok (30 ív-perc).
b. Az égi tájékozódás alapja a horizontális koordináta rendszer, alapsíkja a geometriai
látóhatár, amelynek mentén a déli iránytól kiindulva kelet felé mérjük fel
folyamatosan 0°-tól 360°-ig mérjük fel az azimut-szöget (jele A). A látóhatár síkjára
merőleges, a zeniten átmenő (z) fél-főkörökön mérjük az égitest magasságát (h),
amelyek 0°-tól a zenit 90°-os magasságáig terjednek.
Az égi tájékozódás szempontjából fontosak az égtájak: a geodéziai beosztás az északi
irányból kiindulva az óramutató járásával egyező irányba a kelet, dél, nyugati
fővilágtájakat közelítőleg a kompasz (tájoló) adja meg. Pontos kijelölésére az égitestek
látszó napi mozgása alkalmas.
c. A csillagászati tájékozódás, helyzet és időmeghatározás alapköre a meridián (délkör)
amelynek vetülete a vízszintes síkon a délvonal (meridián-vonal). A látszó napi
mozgás során a csillagok (közelítőleg a Nap és a Hold is) a meridiánon érik el
legnagyobb látóhatár feletti magasságukat. A meridián a horizont-sík északi pontjából
kiindulva a zeniten át a horizont déli pontjáig terjedő fél-főkör.
d. A csillagok, csillagképek helyzete az éggömbön, a látóhatárhoz viszonyítva a földrajzi
szélességgel változik. Az északi póluson az éggömb pólusa a zenitben van, és az
északi félgömb csillagait látjuk; az Egyenlítőn az északi és délig félgömb 24 óra alatt
teljes egészében körbe fordul az égen. A csillagképek kialakításánál, magyarázatánál
figyelemmel kell lennünk a szemlélők földrajzi helyzetére.
e. A csillagok felkeresésénél, felismerésénél figyelemmel kell lennünk a látszólagos
fényességre. Az égitestek fényességét a magnitúdó-skálával fejezi ki, alapja az
érzékelő képességünk. A magnitúdó, magyar megnevezése a legjobban a fényrend, az
ókorban alakult ki, azon a fiziológiai törvényen alapul, amely szerint a látásinger
hatása a fényesség erősségének logaritmusával változik. (Weber-Fechner törvény.)
Már az ókorban 6 magnitúdó-osztályba sorolták a csillagokat, legfényesebb



csillagokat 1 fényrendűnek, a szemmel még látható leghalványabbak 6 magnitúdónak
(mg) tekintették. A jelenlegi vizuális magnitúdó beosztás alapjául a Lant alfájának (α
Lyrae = Vega) fényét tekintették. 1 mg fényesség különbség megfelel 2,5-szörs
fényerősség különbségnek. (Eszerint 2 mg fényesség különbség = 6,25-szoros, 3 mg =
15,6-szeres, 4 mg = 39,1-szers stb.)
A magnitúdó-skálában a 0 fényrendnél fényesebb égitestek mínusz ( – ) előjellel
jelöljük. A skálában a Nap fényessége -26,7 mg, a teliholdé -12,7 mg, az égbolt
legfényesebb csillagáé, a Siriusé -1,46, a Vegáé a Lantban +0,03 mg. A távcső
alkalmazása a magnitúdó-skálát a halványabb csillagokra is kiterjesztette. Ma kb. 30
mg-ig érzékelhetjük a csillagokat. (A csillagok fotografikus, ill. színszűrővel mért
fényessége, a színüktől függően jelentősen eltérhet a vizuális fényességtől, ezért a
katalógusok mindig feltüntetik, hogy milyen fénymérési rendszerben adott a
feltüntetett magnitúdó érték.)
f. Az csillagok látszólagos fényességét befolyásolja a légkör fényelnyelése és
fényszórása, az extinkció. Az extinkció hatása a legkisebb a zenit irányába, a
legnagyobb a látóhatáron, ahol az égitestek fényének 30-szor nagyobb utat kell
megtennie az atmoszféra alsó, sűrű rétegén át, mint a tetőpont felé nézve. A halvány
csillagok a horizont közelében puszta szemmel már nem is láthatók.
A csillagászat eredete.
A feltűnő, érdekes, vagy félelmet keltő égi jelenségek azok figyelmét is felkeltik, akik
nem foglalkoznak rendszeresen az égbolt megfigyelésével. Fényes üstökösökre,
tűzgömbökre már az emberiség korai időszakában is felfigyeltek. Egyes feltűnő égi
jelenségről ábrázolások is ránk maradtak. Példa: az 1054. évi szupernova, amelynek
együttállását a Hold-sarlóval az Új-mexikói indiánok szikla festményen ábrázoltak.
Az alkalmi égbolt megfigyelések tapasztalata, hogy pl. egyes csillag feltűnése
hajnalban, vagy eltűnése az esti szürkületben az élelemszerzés és élelem termelés fontos
időpontjait jelzik az év során. Ilyen „naptár csillagok” vagy évszak jelző csillagok: az
egyiptomiaknál a Sirius (és az Orion csillagai), a mezopotámiai birodalmak kezdetén,
majd az korai hellén-földön a Skorpió és a Szűz fényesebb csillagai, Kína területén a
Skorpió legfényesebb csillaga. Az egyik legkorábban számontartott évszakjelző
csillagcsoport a Fiastyúk (PLEIADOK) kis csillaghalmaza, amely önmagában is feltűnő
jelenség az égen. A korai társadalmakban ezeknek a „fontos” csillagoknak, a
jelentősüknek megfelelő neveket is adtak. Az ég jelenségeinek tapasztalati ismeretét
2



nevezhetjük csillag ismeretnek. Pl. a korai bronzkori Európa, Kr.e. 1600 körüli emléke az
un. Nebra-korong.
A korai görög földművesek, hajósok tapasztalati égbolt-ismeretéről jó felvilágosítást ad
a Kr. e. VII. sz-ból Hésziodosz tankölteménye, a „MUNKÁK ÉS NAPOK”, amelyben
pontosan felsorolja, hogy a fontos mezőgazdasági munkák kezdetét milyen csillagok
felkelése, vagy eltűnése jelzi. A csillag ismeret további bővülése során alakították ki az
egymás közelében látható fényesebb csillagokból a csillagképeket (konstellációkat). A
viszonylag egymáshoz közeli fényesebb csillag jellegzetes alakjai: Nagy Medve,
Cassiopeia, Orion, Hattyú.
A csillag ismeret még nem a csillagászat tudománya. A csillagok jelenségeinek
tapasztalati megfigyelésé, az évszakok, majd a napszakok meghatározása idővel a
társadalom kijelölt személyeinek: varázslóknak, sámánoknak, majd a „csillagász
papoknak” speciális tudásává vált. Az ismeretek rendszerzésében, felhasználásában és
kibővítésében nagy szerepe volt az írásbeliség kialakulásának. A rendszeres ismeretek
halmozódásával alakult ki a csillagászat tudománya.
A csillagok, rendszeres és egyöntetű számontartásának, az égi jelenségek
„előrelátásának” igénye nyomán a csillagismerő pap-tudósok kialakították a
csillagképeket, amelyeknek égi helyzetének és láthatóságának (felkelése, delelése,
lenyugvása) ismerete már nemzedékeken és népcsoportokon át öröklődött. A csillagképek,
és azokon belül a csillagok leírása és nyilvántartása voltaképpen az első próbálkozás a mai
értelembe vett ég-leírásra (asztrognózia) csillag katalógusok összeállítására.
Az első, rendszerezett csillagkép-ábrázolások (jelképes formában) az ó-Babilon korból,
a Kr.e. III-II. évezredből maradtak ránk. (Másolat formájában.) A legnevezetesebbek a
babiloni un. határkövek és pecsételő hengerek, valamint az un. MUL.APIN táblázatok, a
Kr. e. 600 körüli évekből. Az egyiptomi Közép-birodalom korából, kb. Kr. e. 2000 körül
fennmaradt ábrák és (sír)festmények az akkori idők csillag-észleléseit, és ehhez
kapcsolódva egyes kijelölt fényesebb csillagok meridián átmeneteit (delelését) mutatják
be. A csillag-ábrázolása éggömbön a hellenisztikus görögség nagy újdonsága, de a
legkorábbi ránk maradt példányi cső az időszámításunk kezdete körüli időből származnak.
(Kugel-glóbusz, Kr.e. II. század, a „Mainzi” glóbusz, Kr. e. 150, Franese Atlasz Kr.e 125),
a legkorábbi síkra vetített „szabatos csillagtérképek” Kínából származnak (Dun-huang,
Kr. sz. IX. sz.)
3



HORIZONTÁLIS koordináta rendszer. Mindenkri középpontja az észlelő személye.
A = azimut, m (h) = magasság (a látóhatár síkja fölött)
A látszólagos égi pólus magassága a láthatár fölött a mindenkori földrajzi helyzettel (földrajzi szélességgel)
változik.
Röviditések:
Abell = Abell katalógus (extragalaxisok). fé = fényév (az elektromágneses hullámoknak 1
Julian-év - 365,25 nap - alatt megtett útja, kb. 9,5 billió km). Csill. egys. = Csillagászati
Egység (Föld-pálya fél-nagytengelyének hossza, 149,6 millió km). m = magnitúdó
(fényrend). M (utána sorszám) = Messier katalógus (ködök, csillaghalmazok,
extragalaxisok katalógusa). Mel = Melotte katalógus (nyílt csillaghalmazok), NGC (utána
4



sorszám) = New General Catalogue (ködök, csillaghalmazok, extragalaxisok jegyzéke).
Tágasság: csillagpároknál a komponensek (a rendszert alkotó csillagok) szögtávolsága.
Csillagkép ismeret 2.
Bevezető fogalmak, 2.
a. Ekvatoriális rendszer. A földrajzi koordináta hálózat kivetítése a képzeletbeli égboltra.
Alapsíkja: a földi egyenlítő. Pólusai: a földi pólusok döféspontja az éggömbön.
Az égi Egyenlítőtől a Pólus felé mért északi vagy déli szögtávolság: deklináció (D). Az égi
egyenlítőre merőleges, a Pólusokon áthaladó főkörök: az órakörök, rektaszcenziós körök
(RA). A rektaszcenziót általában időmértékkel mérjük, az egyenlítő mentén 24 órára (h)
osztjuk fel Az ekvatoriális rendszerben a „hosszúság” – rektaszcenzió – kiindulópontja az a
pont, ahol a Nap az évi (látszó) útja során, a tavaszi napéjegyenlőség idején, metszi az
Egyenlítőt.
Az EKVATORIÁLIS (egyenlítői) koordináta rendszer alapsíkja a Föld egyenlítőjének kivetítése a képzeletbeli
éggömbre, pólusai a Föld pólusainak égi meghosszabbításai..
b. Ekliptikai rendszer. Alapsíkja a Nap egy év alatt az éggömbön megtett látszó útja: az
Ekliptika. Az Ekliptika (mivel a Föld tengelye hajlik a pálya síkjához), 23,4°-al hajlik az
egyenlítői síkra emelt merőlegeshez. Egyenlítőhöz. Az Ekliptikára merőleges főkörök az
ekliptikai hosszúság (L) körei, az alapsíkkal párhuzamos körök az ekliptikai szélesség (B)
körei. Az Ekliptikai hosszúság kezdőpontja az égi Egyenlitőnak és az Ekliptikának az a
metszéspontja, ahol a Nap látszó évi útja során, délről északra haladva tartózkodik.. Az
ekliptikai szélességet az alapsíktól a pólusok felé fokokban 0-90°-ra, a hosszúságot a
metszőponttól 0-360 fokra, vagy 12x30 fokos szakaszokra osztjuk.
5



A csillagképek kialakítása és rendszere.
Az ősi csillagismeret kialakulásával – annak felismerésével, hogy egyes csillag láthatósága
az égen a meghatározott naptári időpontokat jelez – szükségessé vált a jelentősebb csillagok
megkülönböztető jelölése. Az égi jelenségek rendszeresebb megfigyelésével azután olyan
csillagok, ill. csillagcsoportok megnevezése is szükségesnek mutatkozott, amelyeknek nem
volt naptár-jellegük, de pl. fényességükkel, vagy más sajátságukkal feltűnők voltak.
Példa: a ma is SPICÁ-nak, azaz Kalásznak nevezett csillag feltűnése a hajnali égen az
ókorban a tavaszi munkák idejét, esti láthatósága az őszi betakarítás időpontját jelezte. A
korai sumer-babiloni feljegyzésekben a megnevezése AB.SIN – azaz Barázda. A későbbi
MUL.APIN táblában már az őszi betakarításra utalva „Shala istennő gabonájának kalász”.
Ennen átvételéből vált a görög tankölteményben szárnyas leány alakká, majd a leányból
DIKÉ-nek, az igazságnak istennője. A gabona-kalászt virágnak vagy fáklyának vélték.
A KOS (Aries) csillagkép égi feltűnése valamikor a juhnyájak tavaszi szaporításának
(pároztatásának) idejét mutatta, valószínűleg innen eredhet a megnevezése, amely
évezredeken és kultúrákon át öröklődött.
A csillagok és csillagképek egyértelmű elhatárolására a jellegzetesebb égi csillag
csoportokat, pl. a NAGY MEDVE, vagy ORION, KOS, stb. egy-egy körülhatárolt alakkal.
Az égre képzelt jelképes alak körvonalain belüli csillagok tartoztak egy-egy csillagképhez.
Ezért az antik görögség korától kezdve a csillagképeket jelző alakokat mindig azonos
formában, azonos körvonalakkal ábrázolták.
Ezeken belül az egyes csillagokat jellemző sajátságaik, pl. fényességük alapján, vagy az
jelképes alakban elfoglalt helyük szerint nevezték meg.. Pl. hatalmas égi ember-alaknak
ábrázolt ORION négyszögének bal felső csillaga „Az óriás bal válla”, jobb alsó fényes
csillaga „Az óriás jobb lába” nevet kapta. Kr. e. III-II. évezred. Mezopotámiai (Akkád,
Babilon, Asszír) pecsétek, határkövek csillagok, csillagképek jelképeivel. Az első
rendszerezett jegyzékek csillagokról.
- Kr. e. VII. sz. a MUL.APIN táblák, egyes csillagok felkeltével és nyugtával. Korábbi
táblázat Új-babiloni másolata.
- Kr. e. III. sz. Az első ismert átfogó csillagkép-rendszerezés, a hozzájuk fűződő
mondák leírásával a szoloi ARATOSZ (kb. Kr. e. 310-245) munkája, a
„JELENSÉGEK” (Phainomenon), címen Kr.e. 270 körül.
6



- Kr. e. II. sz. A rhodoszi HIPPARKHOSZ (Kr. e. 190-126) csillagkatalógusa, a
„FELSOROLÁS” (Kataszterizmoi), 880 csillag égi helyzete, Kr.e. 170.
- Kr.sz. II. sz. Az alexandriai KLAUDIOSZ PTOLEMÁIOSZ (kb. Kr. sz. 87-165)
művében, a NAGY RENDSZER-ben („Megalé Szüntaxis”-ban), kb. Kr.sz. 150 körül
összegezi a korábbi eredményeket. A 13 fejezetből álló művet később az arab (iszlám)
csillagászok lefordították, „Al Madzsiszti” elnevezéssel („A Legnagyobb”), ennek
XII. sz-i latin átültetése révén terjedt el a máig használatos ALMAGEST megnevezés.
(A latin fordítások címe: MAGNA COMPOSITIONES.) Az Almagest 1020 csillag
helyzetét és fényességét tartalmazza. A csillagokat csillagképenként, sorszámozva, és
egyedi nevükön megnevezve sorolja fel. Az Almagestben Ptolemaiosz a Földkozi
tenger térségből látható éggömböt 48 csillagképre osztotta fel.
- A csillagok térképi ábrázolása az egész éggömbön a görögség érdeme. Az antik görög
éggömböket ma csak művészi ábrázolások, pl. a Farnese Atlasz alapján ismerjük.
- A görög-római hagyományt a középkorban az iszlám tudósai őrizték és fejlesztették
tovább. AS SUFI (Kr.sz. 913-981) a X. sz-ban kijavította az Almagest adatait, és az
egyes csillagképeket síktérképen ábrázolta. ULUGH BÉG (1394-1449) a XV. sz.
elején Szamarkandban nagyszabású csillagvizsgálót építtetett, ahol a maga korának
legpontosabb pozíció méréseit végezte.
- Az iszlám csillagászok átvették a görög csillagkép-neveket, sok csillag egyedi nevét is
lefordították, de felhasználták a perzsa-arab népi csillagneveket is.
- Példa: az Orion „Bal vállá”-nak arab neve Ibt al Jauzuch, ami a későbbi európai
fordításokban „BETELGEUSE”-ra torzult. Az Orion jobb alsó csillaga, a „Jobb lába”
a szószerinti Rijl Jauzah al Yustra elnvezésből „RIGEL”-re változott.
- VIII-IX. sz. Kínában sík-térképeken rögzítik a megfigyelhető égbolt-terület
csillagainak helyzetét (Dun-huang barlang templomból előkerült térképek).
- A reneszánsz európai tudománya átveszi a görög-arab felosztást, a csillagképek
ábrázolást, és az eltorzított arab (néhány esetben a görög-római) neveket. TYCHO
BEAHE (1545-1602) 1600-ban összeállította a távcső előtti kor legpontosabb csillag
katalógusát. A nagy felfedezések koráig (XVI-XVII. sz.) a déli pólus körüli
csillagokat nem ismerték. Csak a XVI. sz. végén, a Föld déli félgömbjére merészkedő
hajósok kezdték feltérképezni a déli éget. Ennek alapján új csillagkép-neveket
alkotnak.
A modern csillagképek kialakulása
7



A csillagok név szerint jelölése kényelmetlennek és félreérthetőnek bizonyul.
JOHANNES BAYER (1572-1625) augsburgi jogász és amatőrcsillagász bevezette a máig
használatos görög kisbetűs jelölési rendszert: URANOMETRIA 1603. TYCHO BRAHE
katalógusát használja fel, kb. 1000 csillag ábrázolásával.
Bayer máig is érvényben levő jelölés rendszere: csillagképenként a görög kisbetükkel
jelölte az egyes csillagokat (α, β, γ, δ, ... ω = alfa, béta, gamma, delta ...ómega), a
legfényesebb az alfa, a következő a béta, stb. Ha egy csillagképben 24-nél több puszta
szemmel látható csillag van, a latin nagybetűkkel folytatta a jelölést (egészen a P-ig). A
danzigi (Gdansk) JOHANNES HEVELIUS (1611-1687) a XVII. sz. második felében nagy
pontossággal határozta meg a több mint 1000 távcső nélkül látható csillag helyzetét (1660).
Az első rendszeres távcsöves felmérést az angol JOHN FLAMSTEED (1646-1719), az
első angol Királyi Csillagász végezte, a XVII. sz. végén. Nagy műve a HISTORIA
COELESTIS BRITANNICA (katalógus, 1725) és az ATLAS COELESTIS (térkép, 1729),
kétszer annyi csillagot tartalmaz, mint a Hipparkhosz-Ptolemaiosz jegyzék. Katalógusában
sorszámozással jelölte a csillagokat, az egyes csillagképekben nyugatról keletre haladva.
A nürnbergi JULIUS SCHILLER „keresztény égboltja”, az antik csillagképek
helyettesítése a Biblia alakjaival, nem terjed el.
Németalföldi és angliai hajós-navigátorok a Föld déli tengerein utazva kiegészítik a csillag
katalógusokat a déli éggömb csillagképeivel. Pontos felmérés:: EDMUND HALLEY,
NICHOLAS LOUIS de LACAILLE, a XVII-XVIII. sz-ban kibővítették a katalógusokat. A
kor szemléletét tükröző „mesterséges” csillagképeket alkotnak. Pl. ANTLIA (Légszivattyú)
CIRCINUS (Körző), MUSCA (Légy) PYXIS (Tájoló) stb. A XIX. sz. elején az akkor
elfogadott csillagkép-neveket JOHANN ELERT BODE (1747-1826) rendszerezte.
Nehézségek: a csillagképek sokasága (a XX. sz. elején már 110-nél több konstellációt
tartottak számon!), a határok bizonytalansága, a jelölések sokfélesége.
A modern katalógusok kezdete. GIUSEPPE PIAZZI, Palermóban 14 000 csillagot vesz
jegyzékben (1814). FRIEDRICH WILHELM BESSEL (1784-1846) kidolgozza a csillag
pozíciók egységes rendszerét (a mérési hibák és a koordináta-elemek változása alapján:
„Fundamenta Astronomiae”, 1818). FRIEDRICH ARGELANDER (1799-1875) katalogizálta
Bonnban a puszta szemmel látszó csillagokat 1843-ban (Uranometria Nova), 1854-62 közt
elkészíti a Bonner Durchmusterungot (BD) 9,5 fényrendig, amelyet a déli égen a Cordoba
Durchmusterung (CD) egészít ki, összesen 434 878 csillaggal. Első részletes (modern)
spektrális katalógus (fényességre is): a „Henri Draper Catalogue of Stellar Spectras” (HD).
8



A csillagok száma a 6,5 vizuális fényrendig 8765, egyidejűleg ezek felénél kevesebbet
látunk a fölénk boruló ég-féltekén.
A Nemzetközi Csillagászati Unió (International Astronomical Union = IAU) megbízásból
JOSEPH EUGÉNE DELPORTE (1882-1945) 1930-ban összeállítja a „rendezett” szabatos
csillagkép-jegyzéket és csillagtérképet. Az IAU-rendezés 88 csillagképre osztja az egész
égboltot (számos újkori „mesterséges” csillagkép-nevet eltöröltek), a csillagképek határai a
rektaszcenziós és deklinációs körökkel párhuzamosak a koordináták az 1875,0. évre
vonatkoznak. A csillagképeknek egyszerű (többnyire egy szóból álló) latin elnevezésük és
azoknak 3 betűs rövidítése van. Pl. Cygnus (Hattyú) = Cyg, Orion = Ori, Ursa Maior = UMa.
stb.) A biztosabb felismerés érdekében az egyes csillagképek fényesebb csillagait egyszerű
geometriai alakokat formázó vonalakkal köti össze.
Az IAU határozata szerint nem lehet új csillagképeket alkotni, új nevet adni az égen. A
csillagok jelölésére az észlelési gyakorlatban használatos, általában a nemzetközileg
elfogadott katalógusok jelrendszere használatos. A szabadszemmel látható csillagoknál
elsősorban a Bayer-féle görög betűk, ill. a Flamsteed-féle sorszámok, néhol a Hevelius
katalógus sorszámai, az előttük feltüntetett H betűvel.
Csillagkép ismeret, 3. Bevezető alapismeret, 3.
Csillagtérképek az ég gyakorlati megismeréséhez nélkülözhetetlenek. A felhasználás célja
szerint sokféle sík-térképet (ma már internet-térképeket) szerkesztenek: a áttekintő
térképektől, a kisebb részleteket bemutató részlet- és speciális térképekig. E helyen a puszta
szemmel látható csillagok közti tájékozódást segítő áttekintő térképeket mutatjuk be.
a. A planiszféra-térképek többnyire az ég két féltekéjét mutatják, korong alakban, a
központban az északi, ill. déli pólussal. A rektaszcenziós (óra-) „körök” ezeken a
térképeken a központból kiinduló sugár-irányú egyenes vonalak, a deklinációs körök a
pólusokkal centrikus, egyre nagyobbodó körök. A gömb vetületi torzulása miatt a kőr
pereme közelében a csillagok egymáshoz viszonyított helyzete eltorzul, de helyesen
megválasztott vetület mellet még felismerhetők. A földi Pólusok és az Egyenlítő közti
földrajzi szélességre szerkesztett (pl. Magyarországra) térképeknél, a teljesebb áttekintés
érdekében az ábrázolt terület az égi Egyenlítőn túl nyúlik, hogy a látóhatár közelébe eső
csillagképeket is bemutassák.
b. A planiszférák perem közeli torzításának kiküszöbölésére az égi Egyenlítőhöz közeli
csillagképeket hosszúkás „egyenlítői” szalag-térképen (vagy „henger-térképen”) lehet
9



ábrázolni. A szalag-térképen az Egyenlítő a szalag közepém vízszintesen átvonuló vonal,
az óra-körök erre merőleges függőlegesek, a deklinációs beosztás vízszintes egyenesek
sora. (Henger-vetületű térképek.) Az egyenlítői térképek többnyire a +/-30° deklinációig
terjednek, és magukba foglalják az Ekliptikát, amely sinusgörbe alakú hullámvonalként
jelentkezik. (A Zodiákus-csillagképek ábrázolásához szerkeszthető ekliptikai térkép,
amelynél az Ekliptika vízszintes egyenes, az Egyenlítő sinus-görbe, az órakörök pedig
ferde ívek.)
c. A térképek méretétől függően több vagy kevesebb csillagot lehet ábrázolni: a kis
átmérőjűeknél kb. 3m, a nagyobb „asztali” lapokon 4-5m, a fali térképeken akár 6m
fényesség határig. Kis térképen a halványabb csillagokat nem célszerű ábrázolni a
zsúfoltság miatt. A fényességet többnyire a csillag-korongok mérete jelzi, esetleg a
korongocskákból kinyúló sugarak számával lehet részletesen érzékeltetni. Általában a
csillag-korongok mérete 0,5 magnitúdós lépésekkel növekszik. (Kicsi térképeken kerek
magnitúdóval).
d. A térképjelek: nincsenek szabványosítva, de közmegegyezéssel ma már eléggé egységesek.
Kettőscsillagokat a csillag-korongon áthúzott vonal (régebbieken a csillag-korongok
aláhúzásával), változócsillagokat üres körrel, közepén ponttal jelzik. A csillaghalmazokat
pontozott körvonal, gömb alakú halmazokat ugyan csak pontozott kör, közepén ponttal
ábrázol. A szabálytalan alakú un. diffúz ködöket (por- és gázködök) üres négyzet, a
planetáris ködöket szélesebb, középen üres gyűrű ábrázolja. Az extragalaxisok jelzése:
ellipszis alakú körvonal. A Tejút határát többnyire folytonos (néha szaggatott),
szabálytalanul görbülő vonal jelzi.
e. A csillagképek határait szaggatott vonalak jelzik, amelyek 1925-ben párhuzamosak voltak
a rektaszcenziós és deklinációs körökkel. Az egyes csillagképek jellegzetes csillagait a
könnyebb felismerés céljából az áttekintő térképeken gyakran egyenes vonalakkal kötik
össze. A csillagkép-alakok összekötő vonalaira nincsen általános előírás, de célszerű a
legegyszerűbb geometriai alakokat alkalmazni.
A Tejút.
A Tejút nem irány- vagy naptárjelző égi jelenség, de a különleges alakja, fénylő fehér
sávjára minden nép felfigyelt. Feltűnő, hogy a fehér fénysáv intenzitás szemmel láthatóan
különbözik egyes területein. Helyenként sötét területek szakítják ketté, ill. tolakodnak a
fénysávban.
10



A „klasszikus”, un. kanonizált görög-római monda az isteni HÉRA teje, amelye akkor
csordult ki, amikor Zeusz a legkedvesebb gyermekét, HERAKLÉSZ-t az alvó istennő keblére
csempészte, (Tintorettó festménye így ábrázolja).
Ausztrál bennszülöttek szerint futó emu. (A sötét területek alakítják ki a madár alakját.)
Sok helyen valamilyen túlvilági, földfeletti utat, folyót, vagy útirányt látnak benne. A
misztikus fényű halvány sáv sugallja a túlvilági jelleget. Sokszor a lelkek ezen távoznak az
égbe.
Akkád: Az isteni hölgy folyója.
Kína: Ezüstfolyó (Tien Ho).
Uráli népek: Menekülő jávorszarvas, vagy vadászok hótalpának nyoma az égen.
Finn: Madarak útja, Lelkek útja.
Észak- és Nyugat-Európa: csatában elesett vitézek lelkének útja. Új keletű: Krisztus útja.
Magyar: Országút, Hadiút. Tündérek útja, Jézus útja.
Egyedi magyar név: Szépasszony vászna. Modern megnevezés: „Egy sün hömbölgött végig
az égbolton, tüskéi átluggatták az éget”.
Dél-Európa, Kis-Ázsia, Balkán, magyar: Szalmás út („Szómásút”.)
A Csaba útja valószínűleg Sükösd Sámuel erdélyi lelkész, író műterméke. Nem valódi
népi név, nincsen helye a napi csillagismeretben.
Az antik filozófusok nem számították az égitestek közé Tejutat. A csillagok keletkezésekor
megmaradt „éteri anyag” sűrűsödésének, vagy az „alsó eget” szennyező anyagnak tartották.
Ptolemaiosz nagy művében nem is fordul elő a Tejút megnevezése az égitestek közt.
Demokritosz csillagokból állónak sejtette. Ezt azonban csak a távcső használata igazolta.
A Tejút: Galaxis jelege.
Galilei megállapítja, hogy csillagokból áll (1609). Thomas Wright, Immanuel Kant
elméleti megfontolásból nagy, összefüggő csillagrendszernek tartja. WILLIAM HERSCHEL
(1738-1822) csillagstatisztikai vizsgálatai (XVIII. sz. vége) arra utal, hogy a távcsőben látható
csillagok együttesen egy nagy kiterjedésű, korong alakú rendszert alkotnak. Harlow Shapley
és Edwin P. Hubble vitája 1920-ban: a Tejútrendszer egyike a csillagrendszerek sokaságának.
Mai adataink szerint a kb. 100 000 fényév (fé) átmérőjű rendszert egybillió (10^12) csillag
alkotja. A központi sűrűsödésből spirális alakban csillagokból álló „karok” ágaznak ki., A
Nap távolsága a központtól kb. 28 000 fényév. A Nap két spirál-kar közt helyezkedik el.
A Tejút a Naprendszerből.
A Tejút sávjának hosszanti tengelye az ég egyik főkörét alkotja, 62°-os szöget zár be az
égi Egyenlítővel. Központjának iránya a Nyilazó és Skorpió közé esik. Itt a legfényesebb, az
11



Orion környékén a leghalványabb (kb. 1/3-a a központi rész fényességének). A benne
megszámlálható csillagok 18 magnitúdóig: a Kocsi-hajtóban négyzetfokonként 5000, a
Nyilazó- Skorpió területén 52000.
A Tejút távolabbi csillagait helyenként a hozzánk közelebbi sötét csillagközi anyag felhői
takarják előlünk. A sötét felhők hatására a Tejút fényes sávjába helyenként kisebb-nagyobb
csillagszegény területek, „sötét területek” észlelhetők.
Csillagkép ismeret, 4.
Bevezető alapismeret, 4.
A precesszió hatása. A Föld tengelye kb. 24,4°-al hajlik a pályára emelt merőlegeshez.
Hipparkhosz a Kr.e. II. évszázadban észrevette, hogy az ekliptika és az égi Egyenlítő
metszéspontjai kb. 150 év alatt a csillagokhoz képest láthatóan elmozdultak, kb. 1,5 fokkal. A
csillagok koordinátái folyamatosan változnak.
A tavaszpont eltolódása az égi Egyenlítőn Kr. e. 4000-től Kr. sz. 2000-ig.
Az Föld pólusainak iránya kb. 26 000 év alatt egy közel kúpfelülete ír le az ekliptika pólusa
körül. A precessziós körív körbefordulásának időtartama 25 920 év, évi változás az ekliptikai
koordináta rendszerben 50,3”. A precesszió folytán az égitestek ekvatoriális koordinátái
folyamatosan változnak. Ezért a koordináta adatoknál, ill. a térképi ábrázolásnál feltüntetik,
hogy mely évre (epochára) vonatkoznak. Az epochák évszámai 25. éves lépésekben haladnak
(1975, 2000, 2025, ).Jelenleg a koordináták adatait a 2000,0 évre vonatkoztatják.
12



A csillagképek helyzete egyazon földi ponton ennek következtében a horizontális
koordináta rendszerben változik.
5000 évvel ezelőtt a SKORPIO csillagkép a láthatár fölött a mainál magasabban, az ORION
alacsonyabban delelt. Az égi Pólus helyzete a csillagok közt jelentősen változik,
A Sarkcsillag helyzete: Kr. e. 1000-ben = 17,4° az égi pólustól. Ma = 0,8°, 2100-ban 0,5°
lesz.
Az évszak fordulópontok eltolódása a precesszió során:
Kr. e. 2000. Tavaszi napéjegyenlőség április 7. Téli napforduló: január. 1.
1000: „ „ március 30. „ „ december 31.
Kr.sz. 1 „ „ március 22. „ „ december 22
1580: „ „ március 10 „ „ december 12.
Az idő eltolódást 1582-ben a naptárreform szüntette meg.
A Hold-év és a Nap-év. A legősibb valószínűleg a Hold fényváltozásán alapuló, 29-30
napos hold-ciklus. A naptári év valamivel hosszabb 12 hold-ciklus tartamánál. A „napévet”
inkább az időjárási évszakok határozták meg. A Hold fényváltozásának időtartama alkalmas
volt a rövidebb időszakik számontartására. A 12 hold-változás azonban 354 nap. Szökő
hónapokat kell közbe iktatni, hogy a holdhónapok az évszakokkal egyeztethetők legyenek.
Holdév: Mezopotámia, Kis-Ázsia korai egyiptomi és korai görög terület.
Napév: a csillagok heliákus kelése vagy nyugvása alapján tűnik fel. HELIÁKUS felkelés: az
évnek az időpontja, amikor az adott csillag a Nap kelte előtt a hajnali szürkületben először
tűnik fel a keleti látóhatár fölött. Egyiptom: a középbirodalom korában a Sirius heliákus
kelése az újév napja. Egybe esik a Nílus áradásával
A Kr. e. II. évezred idején a Nílus áradásának kezdete Asszuánnál július második felében
kezdődött. Sirius heliakus kelése:
Kr.e. 2000-ben: Július 15 körül
Kr.sz. 2000-ben:Augusztus 10 körül.
Mezopotámiai birodalmakban egy sor csillag Naphoz viszonyított kelését és nyugvását
foglalták táblázatba. Ez a „csillag-kalendárium” évezredekig maradt a földműves és
pásztornép közt. Magyarországon még a XIX. sz-ban is használták. Pl. erdélyi szólás: „A zab
akkor kezd fejleni, amikor meglátja a Hetevényt” (Fiastyúkot) – a zab akkor hajt kalászokat,
amikor a Fiastyúk feltűnik a hajnali égen: június közepe.
A Zodiakus
13



A Zodiákus, ma általában Állatöv, a csillagképek egy kiemelt sorozata, amely a Nap
látszólagos égi útja, az Ekliptika mentén helyezkedik el.
Az elnevezés a ma elterjedt magyarázat: az ekliptikai csillagképek többsége valamilyen
állat-alakot jelképez: Kos, Bika, Rák, Oroszlán, Skorpió, Bak, Halak. A görög „ZOÓN”
(ζώoν = zoón) jelentése valóban állat. De a mai „Zodiakus” konstellációinak harmada nem
állat: Ikrek, Szűz, Mérleg, Vízöntő. Valószínűbb, hogy eredetileg a megnevezés a görög
ZODIÁKHON (ζoδιακóώ), azaz „jegy” vagy „jel” értelmű szóból ered, A régebbi magyar
megnevezése is „jeltartó karika” volt.
Az ekliptika és a Zodiakus kialakulása. Ma is gyakran emlegetik, hogy a Nap (néha a
Hold) valamelyik „csillagképben tartózkodik”, vagyis a Földről szemlélve egy bizonyos
csillag-csoport irányában látszik. A korai csillag-ismeret kialakulásának idején azonban nem
lehetett közvetlenül megfigyelni, hogy mely csillagok irányába látszik a Nap egy megadott
időpontban. Ténylegesen azt tapasztalhatták, hogy az év során az esti szürkület idején egy-egy
ismert fényesebb csillag napról napra egyre közelebb bukkan fel a nyugati látóhatárhoz.
Végül az adott csillag eltűnik az esti szürkületben: mire az ég annyira elsötétedik, hogy a
csillagok láthatóvá válnak, csillag már lenyugszik. 30-40 nappal később ugyan ez a csillag
hajnalban, napkelte előtt a keleti látóhatáron bukkan fel. A tapasztalat alapján kialakult az a
szemlélet, hogy ebben az időszakban a Nap a csillag által jelképezett csillagképben van.
Pl. az Oroszlán (Leo) legfényesebb csillaga (α Leonis), a REGULUS az ókori
Mezopotámiából szemlélve a Kr. e. 2000 körül június végén (mai naptár beosztásunk
szerint) az esti szürkületben már a nyugati látóhatár közelében tűnt elő, július elejére eltűnik,
majd 30 nappal később, augusztus elején a Nap felkelte előtt, a hajnali szürkületben a
keleti látóhatáron tűnik fel újra.
A babiloni csillagászok a Kr. e. II. évezredben már megkülönböztették a Nap látszó
pályája mentén elhelyezkedő csillagok/csillagképek sorozatát, a mai Zodiákus elődjét. A korai
ábrázolások és táblákon azonosítható:
Bika, Oroszlán, Skorpió, Vízhordó (ma: Vízöntő), Fecske vagy Mező (ma: Halak), Béres (ma:
Kos), Bak-hal (ma: Bak).
John H. Rogers szerint legkorábban azt a négy csillagot/csillagképet különböztették meg,
amelyek a négy évszakot jelölték:
Bika: a férfierő, az állatok tavaszi szaporításának időszaka,
Oroszlán: a Nap nyári uralma, a legnagyobb forróság, nyári napforduló ideje,
14



Skorpió: jelentése nem világos, a Mérleggel együtt jelölték. Az őszi napéjegyenlőség
időpontját jelezte. (Az akkád NABU isten csillagképe, aki az égi írnok, később a csillag
tudománynak is őre!)
Vízhordó – Vízöntő: talán az esős évszak jelképe, a téli napforduló idején.
Korai babiloni beosztás másik változata a 17/18 csillagképből álló Hold-zodiákus. Ezt a
sorozatot az Uj-Babilonban 12 csillag-jegyre vonták össze.
A mezopotámiai beosztás a Kr. e. II. évezred elején már 12 egyenlőtlen kiterjedésű, az I.
évezredben 12 egyenlő szakaszból álló Zodiakust jelölt ki. Egy-egy csillagkép az Ekliptikán
30°-os szakaszt jelölt. Az égi Egyenlítő mentén a csillagokat három zónába csoportosították:
ELAM CSILLAGAI (északi öv), AKKÁD CSILLAGAI (egyenlítői öv), AMURRU
CSILLAGAI (déli öv). A kb. Kr. e. 600-700 körül készítetett MUL.APIN táblázatok ezt a
felosztást mutatják be. A három zónát keresztezi az Ekliptikai csillagképeket tartalmazó
SAMAS ÚTJA (Samas a napisten), a már véglegesített 12 csillagképpel.
A babiloni beosztást vette át, némi névváltoztatással a felvirágzó görög kultúra, kb. Kr. e.
600-500 körül. A precesszió következtében ekkor a tavaszpont a Bikából a Kos csillagai közé
tolódott át. A görög Zodiakus csillagképei, a Kr. e. I. évezred közepének sorrendjében:
KOS (Aries), BIKA (Taurus), IKREK (Gemini), RÁK (Cancer), OROSZLÁN (Leo), SZÜZ
(Virgó, Babilonban még BARÁZDA), MÉRLEG (Libra), SKORPIÓ (Scorpius), NYILAZÓ
(Sagittarius), BAK (Capricornus, korábban BAK-HAL), VÍZÖNTŐ (Aquarius, korábban
VIZHORDÓ), HALAK (Pisces).
Görögök: a Nap évi útját jelentő főkört nevezik EKLIPTIKÁ-nak, az Ekliptikát burkoló,
kb. 16° széles övezet a ZODIÁKUS. A Zodiakus övezetén belül mozog a Hold, valamint a
puszta szemmel látható bolygók. A görög Zodakust használjuk ma is, de a csillagképek
határát az IAU 1930-ban jelentősen módosította. A ma kialakított csillagkép-határok közt a
Nap egy 13. csillagképet is érint: novemberben a SKORPIÓ-búl a NYILAZÓ felé haladva
érinti a KÍGYÓTARTÓ (OPHIUCHUS) konstellációt.
A precesszió következménye. A tavaszpont helyzete már a mezopotámiai korhoz képest
későbbi (Kr. e. I. évezred) görög asztronómiai idején is eltolódott a precesszió következtében
a Bika csillagaitól a Kos csillagképbe. Hipparkhosz, majd Ptolemaiosz az ekliptika
fokbeosztásának kiindulását a Kosba helyezte. A korai középkor idején a tavasz-kezdet
(Ekliptika és Ekvátor metszéspontja) a Halakba került át.
A Hold-házak, és a keleti „Zodiakus”. A holdhónapokat, ill. Hold-naptárat alkalmazó népek
már igen korán kialakítottak egy másik „ekliptikai rendszer”-t: amely a Hold mozgását követi.
15



A Hold pályája kb. 5°-al hajlik az ekliptikai síkhoz. A Hold-ekliptikát a Hold egy napi
közepes 12,5°-os útja alapján osztották fel: a Hold-házak szakaszaira. A babiloni Hold
ekliptika ténylegesen 17/18 szakaszból állt. A korai babiloni Hold-házak nem csak
közvetlenül a holdpálya mentén elhelyezkedő csillagokat tartalmazták, hanem attól távolabb
is kiterjedtek. Az ó-babiloni Hold-házak a Bika jellegzetes csillagcsoportjával, a Plejádokkal
kezdődött. (MUL.MUL = Csillagok csillagai, a következő: MUL.GUD.AN.NA = Az ég
bikája – az Aldebaran, stb). A babiloni csillagászok utóbb elhagyták a Hold-házak
használatát.
Indiai (hindu) Hold-házak: 27 NAKSHATRA. Az indiai Hold-házak kiinduló csillagképe az
európai Kos (β és γ Ari), a megnevezésük „ASHVINI” = Ló testű asszony. Az iszlám
csillagászok 28 részre MANZIL-ra osztották fel a Hold útját.
Kínai felosztás. A Nap ekliptikája 12 és 24 részre osztották. Az első jegy a LI CSHUN =
Tavas kezdete február 5-től 12-ig tartott. Emellett használtak 12-es beosztást is. Ettől
elkülönült a 28 Hold-ház, az első HSIU a CSIO = A Szerv nevet kapta. A kínai naptárrendszer
több ciklus összefonódásából 60 éves periódusokra oszlott.
Csillagképek ismerete. 5.
Bevezető alapfogalmak 5.
A cirkumpoláris csillagok. Cirkumpolárisnak, „pólus körülinek” azokat a csillagokat
nevezzük, amelyek egy meghatározott földrajzi szélességen a napi mozgás során soha sem
nyugszanak le. Az Egyenlítőn (0° szélességen) egyetlen égitest sem cirkumpoláris, a
pólusokon (+/- 90° sz.) minden égitest, amely az égi Egyenlítőtől északra vagy délre
helyezkedik el, cirkumpoláris. Minden más szélességen azok a „soha le nem nyugvó”
csillagok, amelyeknek a pólus távolsága azonos a földrajzi szélességgel. Mivel a pólusok
deklinációja (D) +/- 90°, az adott szélességen (φ) azok a csillagok póluskörüliek, amelyeknek
a deklinációja
D = 90° - φ
Budapest szélessége: +47,5°, ezért a 90 – 47,5 = 42,5° deklinációsnál északabbra fekvő
égitestek cirkumpolárisak.
Az Egyenlítőn (φ = 0°) az éggömb minden csillaga egy nap alatt átvonul az égen. A
pólusokon (φ = + vagy -90°) csak az égi sark-pont és az égi Egyenlitő közti félgömb csillagai.
A cirkumpoláris csillagok az évezredek során. A precesszió következtében a csillagok
deklinációja az évezredek során változik. Az ókorban egyes csillagok, csillagképek, amelyek
az akkori nagy kultúrák területéről még nem voltak cirkumpolárisak, ma azok, és
megfordítva.
16



Kr. e. 2000-ben Rhodosz szigetéről, a 35,4° szélességen a CASSIOPEIA „W” alakú
csillagképe még időnként a tengeri látóhatár szintje alá süllyed, ma állandóan a látóhatár
felett van. A NAGY MEDVE viszont ma onnan cirkumpoláris, de az ókorban a „Szekér-alak”
rúdja rövid időre eltűnt a horizont alatt.
Az északi ég csillagképeinek mitológiájába beépült a láthatóság. A csillag-mondákban
többnyire az égre helyezett alak „büntetése” az, hogy soha sem nyugszik le. Pl. a Nagy Medve
nem hűsítheti magát az óceán habjaiba, mert nem süllyed a tenger szintje által kijelölt
látóhatár alá. A türk népeknél a Nagy Medve hét fényes csillaga hét paripa, amelyek az
„Aranykaró”-nak nevezett Sarkcsillag körül kipányvázva körbe száguldanak az égen.
A cirkumpoláris csillagok a földrajzi szélességtől függően a látóhatár fölött teljes körívet
írnak le. P = égi pólus, Z = zenit (tetőpont), N = nadír (talppont).
Cirkumpoláris csillagképek Közép-Európából. A cirkumpoláris csillagok nagyin fontos
szerepet tölti be az ókorban és a korai középkorban, amikor az aránylag fényes Sarkcsillag
még távol volt a precesszió miatt a valódi pólus pontjától. A Pólus-körüli csillag
elhelyezkedéséből megbecsülték a pólus helyét. Ma a pólus kijelölését északon megkönnyíti a
szorosan mellette tartózkodó α Ursae Minoris, a SARKCSILLAG, POLARIS.
Az őszi égen az esti órákban a NAGY MEDVE csoport alacsonyan áll, északnyugaton.
Éjfél után, alsó delelésben az északi látóhatár közelében tartózkodik. Tél elején este
északkeleten már felemelkedik, a „kocsi rúdja” lefelé fordul. Tavasz végén már este magasan
áll, közel a zenithez. Nyáron este már északnyugaton lefelé fordul.
17



A Magyarországról látható cirkumpoláris csillagképek (Decemberben kora este).
KIS MEDVE (Kis Göncöl), UMi
Az Ursa minor. Legfényesebb csillaga a POLARIS – SARKCSILLAG mindig közel
azonos magasságban, Magyarországon 46-49° látóhatár feletti magasságban tartózkodik. Még
a fényszennyezett égen is felismerhető. A konstelláció többi csillaga már jóval halványabb,
aránylag még a β és γ UMi ismerhető fel (2,1 és 2,6m). ARATOSZ ezeket a csillagokat
„ŐRÖK” nevezi, mivel mintegy őrzik a Sarkcsillagot. A csillagképet sok helyen Kis Szekér
nek mondták. Az egyiptomi mitológiában SETH SAKÁLA (Seth a viharok istene). Talán
ebből ered a korai görögségnél használatos KÜNOSZAURA, vagyis „Kutya-csillag” név. A
18



kutyát eszerint az ég a farka körül csóválja! A magyar nép közt emlegették „Boldogasszony
Szekere” elnevezéssel, a Sarkcsillag néha „Bába matullája”-ként.
α UMi – Polaris – Sarkcsillag változó fényű csillag, egyúttal többszörös csillagrendszer.
Fényessége az 1900-as években még 1,86 és 2,13m közt ingadozott, 3,97 nap periódussal.
Azóta a fényesség hullámzása egyre kisebbé vált. A fehér óriáscsillag (F7 színkép típus)
távolsága 410 fényév. Egyik kísérője 18” látszó távolságban 9m. A második, láthatatlan kísérő
(színképelemzéssel mutatták ki) keringési ideje 30,5 év.
NAGY MEDVE (Nagy Göncöl), UMa.
Ursa Maior, névről a legismertebb csillagkép. Az ókori Mezopotámia égbolt nézői „Nagy
Szekér”-nek nevezték (négykerekű teherhordó szekér). HOMÉROSZ mindkét nevét említi
(„más névvel híva Szekér ez...”), hét legfényesebb csillaga valóban egy szekér körvonalait
mutatják. A „Medve változat”-ban a szekér alaktól keletre levő halvány csillagok alkotják az
állat fejét, a délebbre levők a lábait. Kínában egy aránylag késői ábrázoláson 7 bölcs, akár
csak Indiában. Korábbi kínai neve: „Kanál”. A korai római megnevezése „Hét ökör”, latinul
(SEPTEMTRIONES), ezek vontatják az eget.
Az OVIDIUS által költeménybe foglalt, „kanonizált” monda ZEUSZ (lat. JUPPITER)
alkalmi kedvesét, KALLISZTÓ nimfát ismeri fel benne, aki a szűz ARTEMISZ istennőnek, a
vadállatok és a vadászat úrnőjének egyik kísérője volt. Artemisz haragjában medvévé
változtatta a szép leányt, és arra ítéltette, hogy „egymaga nem fürdik csak meg az
Ókeanoszban” – ( HOMÉROSZ). ZEUSZTÓL született fia, ARKÁSZ a Kis Medve. Ovidius
változata szerint Arkász híres vadásszá vált, és egy alkalommal medvévé vált anyját vette
célba nyilával. Zeusz ekkor emelte az égre mindkettőjüket.
A magyar népi „GÖNCÖL” elnevezés eredete bizonytalan. Tájnyelvi változatai: Döncöl,
Köncöl, Kencel, Kecel, palóc: Kincső. Az egyik vélemény: a „Konrád” név német kicsinyítő
alakjából, a „Künzel”-ből ered. A németség azonban nem ismer ilyen elnevezést. Romantikus
vélemény: „Göncöl” nevű táltos (sámán) szekere. De a mondák nem tudnak ilyen nevű
táltosról. Lehet, hogy a honfoglalás előtti magyarság „szent királyának” a Kündü (Kende)
szekerének a nevét őrzi.
A Nagy Göncölnek a látóhatárhoz viszonyított helyzetéből a szabad ég alatt élő emberek,
pásztorok, megbecsülhették, hogy melyik szakában van az éjszaka, mennyi idő telik el
hajnalig. Pl. tavasszal (márc. 21) kora este a Göncöl közel áll a zenithez; hajnalban már
alacsonyabban, északnyugaton, rúdjával felfelé látszik. Nyáron (jún. 21) éjfélkor alacsonyan
áll, a hajnal közeledtével (2 óra) a látóhatárhoz közel, rúdja balra (nyugatra mutat), stb.
19



α β, γ, δ, ε, ζ, η Ursae Maioris a Nagy Medve „törzsét”, ill. a „szekeret” alkotó csillagok.
Mozgó halmaz – az α és η kivételével -, amelynek a csillagai együtt, egy irányba mozognak a
térben, távolságuk is közel egyforma: 79-84 fé. Fényesség 1,8-3,3m Forró fehér óriás
csillagok, míg a csoporttól elkülönülő α UMa 121 fé távolságban levő sárga szubóriás.
ζ UMa és g UMa nevezetes csillag-pár, a 2,1m fényű ζ , a MIZAR (arab Mi’zar = Deréköv)
mellett puszta szemmel is kivehető a 4,0m –ós g UMa, (ALCOR = Lovas) a pár tágassága 12’
A ζ UMa maga távcsöves kettőscsillag, 14,4” tágassággal, kis távcsővel is jól észlelhető.
Spektroszkópikusan kimutatható, hogy az ALCOR-nak és a MIZAR-nak is egy-egy
láthatatlan kísérője van, így az egész csoport ötszörös csillagrendszer.
Az Alcor magyar népi neve is „Kisbéres, Hüvelyk pici, Cigánygyerök, Olájgyerök”, aki hajtja
a Göncöl Szekér ökreit. Az erdélyi Csik-ban „kis csikó, szalad az anyjával”.
M81 extragalaxis. Spirális csillagrendszer, nagy távcsövekkel készült képeken oldalnézetben
látszik Összfénye 6,9m, távolsága 11,8 millió fé. Egy galaxis-halmaz legfényesebb tagja (a
halmaznak 24 tagját ismerjük).
M82 „robbanó extragalaxis. A szabálytalan csillagrendszer központjából minden irányba
heves gázáramlás indul ki. Fényessége 8,4m, távolsága 12 millió fé. Rádió- és röntgen
sugárzása egyaránt rendkívül erős. A robbanásszerű folyama a csillagrendszer központjában
levő fekete lyukból ered.
M97 „Bagoly-köd”. Planetáris köd, a ritka gázfelhő egy forró csillag szétszóródó gázanyaga.
Látszó átmérője 3,3’, fényessége 9.9m, a gázfelhő 1400 km/s sebességgel tágul szét a térben.
A központi csillag fényessége kb. 16m, távolsága kb. 3000 fé.
SÁRKÁNY, Dra
A Draco hosszan elnyúló, halvány csillagképe a két Medve közt, S alakban vonul. A Kis
Göncöl két hátsó csillagát dél felé meghosszabbítva a 180°-os ívet átfogó csillagsor középső
részére, a 2,7m fényességű η Dra-ra találunk. Legjellegzetesebb a Dra háromszögletű „feje”
(β, γ, ξ), amelyet a ν-1 és ν-2 csillagpár torz négyzetté egészít ki. A 100 fé távolságu 4,9m
kettőscsillag igen tág, 61” tágasságával kézi látcsővel is „ikercsillagnak” látszik. A ν-1
egyúttal spektroszkópikus kettős, amelynek láthatatlan kísérője 38,6 nap alatt kerüli meg a
főcsillagot.
A Közel-kelet korai történetében talán az Ős-káosz jelképe lehetett. Ó-Babilon idején
TIÁMÁT-nak, a világ ősének jelképe volt. A görög mondába HÉRA istenasszony sárkánya,
amely az aranyalmát termő fát (A Heszperida-leányokra bízott fát) őrizte. HERAKLÉSZ
azonban megölte. A Kígyónek képzelt csillagképet Ptolemaiosz nevezte DRACO-nak, vagyis
20



SÁRKÁNY-nak. Egyiptomban VIZILÓ-nak, Indiában ALLIGÁTOR. A magyar nép
„Sárkány” csillagképe nem azonosítható a Ptolemaioszi Dracó-val.
NGC 6543 „Macskaszem”-köd. A legfényesebb planetáris ködök egyike (8,3m), főleg
hidrégénből álló ritka gázfelhő, amelyet a forró, de kis átmérőjű központi csillag szór szét.
Távolsága 3300 fé. A gázfelhő 2000 km/s sebességgel szóródik szét, a központi csillag
hőmérséklete 1,7 millió K fok. A Macskaszem majdnem pontosan az Ekliptika északi pólusán
található
A zenitben este a CASSIOPEIA – CEPHEUS csoport látható. Nyugaton eltűnik a BOOTES
α-ja, az ARCTURUS, keleten felkelőben van az AURIGA, a fényes CAPELLÁ-val, (Bootes
= Ökörhajcsár, Auriga = Kocsihajtó.)
CASSIOPEIA, Cas
Már a korai mezopotámiai csillagászok ismerték Lu.LIM – Szarvasbika (az Androméda egy
részével együtt) névvel. J. Turi lapp mondája szerint a Jávorszarvas agancsa. A legismertebb
a görög monda, amelynek egyik főszereplője, a királyné, aki megsértette Poszeidont.
(Részletesen: Andromeda monda.) Külön büntetése: egy bevásárló kosárba kötözve fejjel
lefele lóg az égen.
α Cassiopeiae. Arab: Al Shadr – Sedir = Kebel. 2,3 m, 229 fé. Sárga óriás
γ Cas. Kinában: Shi = 586 fé. „A Korbács’. Változó, B0 típusú fehér óriás héjcsillag, 6000
szeres Nap-fényerő. A. Sechi, Konkoly Thege Miklós, Kövesligethy Radó vizsgálta a színkép
változó erősségű fényes vonalait.
η Cas. 3,4 m, 19 fé. Kettős rendszer, G0 + M0 típus (sárga és vörös), Keringési idő 530 év.
1877-ben Gruber Lajos számolt pályát.
SN 1577 (B Cas) – A Cas szupernovája, Tycho Brahe írta le a fényváltozását 1577-ben. Az
első szupernóva, amelyről fénygörbével rendelkezünk. Max. fénye -4,5 m. A kidobott
gázfelhőt 1966-ban találták meg. Táv: kb. 10 000 fé, ebből a legnagyobb fényerő 300 millió
Nap-fényerősség.
CEPHEUS, Cep
Cassiopeia férje, Etiópia királya. A népi arabban Égi legelő, a γ Cep Al Rai = A Pásztor.
Mindenütt a Cas „függeléke”. Magyar népnél „Részeg ember”.
δ Cephei. Változó tipus névadója, JOHN GOODRICKE (fiatal süketnéma angol amatőr)
fedezte fel a változást 1784-ben. Táv: 864 fé. Fényváltozás: 3,4-4,4 m. Periódus = 5,366 nap.
Színképe F5-G2 típus közt változik, (fehértől a sárgáig) hőmérséklet 5000-től 6500 fokig.
Pulzáló csillag (átmérője változik).
21



μ Cep, Változó vörös óriás. Táv. 1600 fé. Fényessége 3,4-5,1 m. M2 típusú vörös óriás,
fényereje 56 000-szeres a Napénak.
PERSEUS, Per
A Kr. e. III. évezredben a sumer neve SHU.GI = öregember. ENLIL isten apja, a gabona és a
szerszámok istene. Görög: Danae királylány és Zeusz fia, a király azt a jóslatot kapta, hogy a
fia fogja megölni. Ezért egy ládában a tengerre tették, de a tenger partra sodorta. Kalandos,
talán népmesei hős. Megölte a 3 rettentő Gorgó egyikét, Medúszát, akine a fejét magával
vitte, és ezzel ölte meg a félelmes tengeri szörnyet, a CET-et A lapp Johann Turi a XIX. sz
ban az égi jávorszarvas testének mondta.
α Persei. Arab neve Al Janab, ebből lett a mai Algenib. 1,8 m, táv: 500 fé. Környezetében
számos halványabb csillag felhője látszik. Egy mozgó halmaz központja. Lehet, hogy a
magyar mondában ez a „Róka-csillag”.
β Per. Algol. Változócsillag-típus névadója. A görög „Medúzafő”-ből arab neve Hamil Rash
al Ghul = A démon feje, ma: Algol. Fedési kettős rendszer, van harmadik kísérője is. Táv: 89
fé, Periódus 2,54 nap. A két közeli csillag távolsága egymástól 0,062 Csill. egység (9,3 millió
km). Keringési síkjuk közel a látóirányba esik, ezért időről időre egy egyik fedi a méásikat. J.
GOODRICKE vizsgálta először, 1784-ben.
χ – h Per, „Perseus ikerhalmaz”. Az ókorban is számon tartott objektum („Felhőcske”), puszta
szemmel ködös foltnak látszó két nyílt csillaghalmaz, az α Per és β Cas közti vonalban.
Összfényességük 4,3 és 4,4m, fiatal, forró fehér csillagokból állnak, kb. 7100 fé távolságban..
Kb. 100 csillagból állnak, mintegy 100-150 fé kiterjedésű térben. Kis távcsővel nagyon
látványos objektumok.
KOCSIHAJTÓ, (SZEKERES), Aur
Auriga, a magyar térképeken (helytelenül) SZEKERES-ként tünteik fel, bár a görög-római
mondákban nem „szekeret”, hanem kétkerekű gyors harci- vagy versenykocsit hajt.
Északi része, és legfényesebb csillaga a CAPELLA Magyarországon cirkumpoláris.
Érdekes látvány, amikor (szabad kilátást adó helyről), az északi látóhatárt szinte súrolva halad
át az alsó delelésen: nyár közepén éjféltájban. Télen, december közepén viszont az éjjeli
órkban a zenitben delel. Az Auriga fényesebb csillagai nagy, kissé torz ötszöget alkotnak. A
babiloni mondában NINURTÁT, a déli szél urát, és az állam pártfogóját jelképezi, fiatal
férfiként, kezében bunkós bottal, amelyre kígyók tekerednek. Ezt az ábrázolást tarthatták az
antik görögök korbácsot emelő kocsi hajtónak. .Felemelkedése kora tavasszal hajnalban, és
lehajlása ősszel az esti égen, egyaránt a viharos időjárást beköszöntését jelezte. Más korai
nevei „A fény hirdetőjé”-t jelentik, nyilván erős fényére utalva. A római mondában azzal az
22



anyakecskével azonos, amely Ida hegyén a csecsemő Iuppiterről gondoskodott, innen a
CAPELLA (Nőstény kecske) megnevezés. Korábban azonban nem kecske, hanem
AMALTHEA nimfa volt, aki húgával, MELISSZÁ-val tejjel és mézzel táplálta a gyermek
ZEUSZ-t. („Melissza” jelentése: Méz!). A magyar nép talán „FÉNYESCSILLAG-nak
nevezte az északi ég harmadik legfényesebb csillagát.
α Aurigae, Capella. Fényessége 0,04m, távolsága 43 fé. Sárga óriás csillag, amelynek 104
napos keringési idejű, halvány, sárgásvörös kísérője csak spektroszkópikusan mutatható ki.
(Színkép típusuk: G8 + K0.) Egyike volt az első csillagoknak, amelyeknek átmérőjét 1919
ben közvetlenül megmérték. Bár a Capella tömege csak 2,7-szerese a Napénak, az átmérője
12-szeres Nap-átmérő.
ε Aur. Fehér, forró óriás csillag, 3,0m maximális fényességgel (F0 típus) becsült távolsága
2650 fényév. Különleges fedési változó, kísérője forró fehér törpe (B5), amelyet egy kiterjedt
gáz-por gyűrű övez. A keringési sík a látóvonalba esik, a porgyűrű időről időre részben
eltakarja a főcsillagot, ezért fénye látszólag halványul. (Algol típusú fedési változó,
különleges fedő-komponenssel.) A keringési periódus 22,1 év, a legutóbbi fedés 2008-tól
2010-ig történt. Maga a főcsillag is szabálytalanul változtatja a fényét.
ζ Aur. Algol tipusú fedési kettőscsillag, maximális fénye 3,8m, távolsága 786 fé. A főcsillag
sárga óriás (K4 tip.), a kísérő forró fehér törpe (B7). Keringési ideje 972 nap, a legutóbbi
fedés 2011. november-december volt.
Az epszilon és zéta Aurigét az antik csillagászok a Nőstény kecske (Capella) Gödölyéinek
tekintették, ezért együttes nevük „HOEDI” (Kecskegidák). A régi csillag-ábrázolások az
AURIGÁT úgy mutatták, mint a vállán két gidát tartó férfit.
M36, M37, M38. Három aránylag fényes nyílt csillaghalmaz, a θ Aur és ι Aur, ill. θ Aur és β
Tauri (Bika) között. Tiszta égen kézi látcsővel megpillanthatók. A halmazok 200-500
csillagból állnak, koruk néhány száz millió év (kb. a Nap korának tized része).
M36. Összfénye 6,3m, távolsága 4100 fé. Csillagai kb. 14 fé átmérőjű térben foglalnak helyet
A θ Aur-t és a β Tau összekötő vonal felénél, attól kevéssé nyugatra található
M37. Összfénye 6,2m , távolsága 4400 fé. mintegy 60 fényesebb csillag alkotja. A θ és ι Aur
összekötő vonala felezőjétől kissé keletre látható.
M38. Összfénye 7,2 m, távolsága 4200 fé, mintegy 900 csillagot tartalmaz. Az előbi összekötő
egyenes felezőjétől kevéssel nyugatra látható
Csillagkép ismeret, 6.
Bevezető ismeretek, 6.
23



Csillag-színek, csillag tipusok. Már az ókori csillagászoknak is feltűnt egyes fényesebb
csillagok színe. A Hipparkhosz-Ptolemaiosz katalógus többnyire „fehér”-nek nevezi a
csillagokat, de néhánynál feltünteti, hogy „fénylő vörös” (Pl. α Scorpii, α Bootis, de meglepő
módon a kékesfehér Siriusnál is.) A XVIII. sz. végétől általánossá vált a nézet, hogy a
csillagok színe a hőmérsékletüktől függ: a kékesfehér csillagok forrók, a sárgás árnyalatúk
alacsonyabb hőmérsékletűek, a vörösök alacsony hőmérsékletűek. Ezt a színképelemzés a
XIX. sz. végén igazolta.
A színképi jellege és hőmérséklete alapján kialakított osztályozási rendszer (Harvard
színkép-osztályok):
O típus: Forró, fehéres-kék csillagok (30 000-50 000 K fok)
B „ Forró, kékesfehér csillagok (11 000-29 000 K fok)
A „ Forró fehér csillagok (7500-10 000 K fok)
F „ Közepes hőmérsékletű sárgásfehér csillagok (6000-7500 K fok)
G „ Közepes hőmérsékletű sárga csillagok (5000-6000 K fpk, pl. NAP)
K „ Alacsony hőmérsékletű vöröses-sárga csillagok (3500-5000 fok)
M „ Alacsony hőmérsékletű vörös csillagok (3500 K fok alatt))
R, N és S Mélyvörös, alacsony hőmérsékletű: csillagok (2500-3000 K fok), különleges
színképpel.
A csillagokat fényesség (abszolút fény) és színkép típus szerint rendezve jellegzetes
diagram alakul ki: a HERZSPRUNG-RUSSEL diagram (HRD). A HRD fősorozatát a forró
fehér csillagoktól az egyre alacsonyabb hőmérséklet felé haladó sárga, majd vörös
csillagokból álló főág alkotja. A nagy fényerejű óriás csillagok a alacsony hőmérsékletű
vörös óriásoktól a forró fehér óriásokig terjednek: óriás ág. Ezzel a csoporttal párhuzamos,
kisebb fényességű, de még mindig nagy átmérőjű az óriás alatti (szubóriás) csoport. A
főágtól elkülönülve a forró fehér csillagok külön csoportját alkotják a fehér törpék, amelyek
magas hőmérséklete ellenére kicsi a fényerőssége, mivel kicsi (0,01-0,05 Nap-átmérő) a
méretük.
Az Andromeda-csoport (őszi ég)
Az őszi, tél-eleji esti ég jellegzetes csillagképei, az Androméda-csoport tagjai. Ma a
legtöbb csillagképet összefoglaló mondaköre. A cirkumpoláris Cepheus, Cassiopeia,
Perseus mellett az Andromeda-Pegasus és a Cet nagy kiterjedésük ellenére kevéssé
jellegzetesek. A korai mezopotámiai kultúrákban még több, kisebb csoportot különböztettek
meg.
24



Andromeda. A késői görög-római mondakör „gerince”, bár passzív hőse. Körülötte
bonyolódik a sok csillagképet felölelő történet. Az Andromeda γ, β, α csillagai hosszan
elnyúló, kissé ívelő sort alkotnak. A Perseus α-val és a Pegasus β-val közepes fényű, 5
csillagból álló csillagsort alkotnak. A mai térképen is gyakran összekötik az Andromeda
csillag-sorát. Az α And-al kiegészítve a Pegasus egy nagy, négyzet alakú csillagképet alkot,
a négyzet délnyugati sarkából még egy csillagsor ágazik ki. (A Szárnyas Ló nyaka és feje.)
A babiloni táblázatokban az And nyugati részét (gamma) a Cassiopeia csillagaihoz
csatolták. A nevezetes MUL.APIN táblázatban az Andromeda és a tőle keletre fekvő
Háromszög (Triangulum) „Enlil Ekéje”, a mezőgazdasági munkák jelképe. Az Új-babiloni
mitológiában ANUNTIUM-nak, az „Ég hölgyé”-nek nevezték, és kezdetben a termékenység
és a szerelem istennője volt, akit később a kéjvágyó ISTÁR-ral azonosítottak. A görög
mitográfusok azután a különálló csillag-csoportokat egy mondában egyesítették. A ma ismert
Andromeda-monda irodalmi alkotás.
A mitológia: ANDROMÉDÉ anyja, KASSZIOPEIA etiópiai királynő, KÉFEUSZ király
felesége eldicsekedett, hogy leánya szebb a tengeri néreiszeknél (nereidáknál). Ezek panaszra
mentek a tenger-istenhez, POSZEIDON, aki egy tengeri szörnyet küldött Etiópia partjainak
pusztítására. A jósok szerint a szörny akkor vonul el, ha feláldozzák a királyleányt. A
szépséges leányt egy tengerparti sziklához láncolták, a szörny már-már elragadta,, amikor
szárnyas saruján szállva megjelent a kalandos hős, PERSZEUSZ, kezében a levágott Gorgó
fejjel, amely olyan szörnyűséges volt, hogy aki ránézett, menten kővé dermedt az iszonyattól.
Perszeusz a szörny elé tartotta a fejet, az a látványtól kővé vált, ma is sziklaszirtként látható
az etióp partok előtt.
Perszeusz feleségül kérte Andromédét, a király beleegyezett. Kassziopeia azonban
meggondolta magát, felingerelte ellene a királyleány egyik korábbi kérőjét, és katonáit.
Perszeusz a Gorgó-fővel legyőzte a támadóit, és szárnyas lován, a PÉGASZUSZ-on,
elmenekült, magával ragadva Andromédét. A szószegő Kassziopeiát az istenek azzal
büntették, hogy egy bevásárló kosárba kötözve az égen kell keringenie, olykor fejjel lefelé
csöng, és csak rövid időre hűsölhet a tenger vizében
A mondának ebben a részletében kifejezésre jut, hogy az ókori Hellászban a Cassiopeia
csillagkép majdnem cirkumpoláris: felső deleléskor a zenitben „fejjel lefelé” látszik, és alsó
delelés idején csak rövid időre tűnik el a tenger alkotta láthatár alatt.
A monda magyarázata – ROGERS szerint - a mezopotámiai eredetre vezethető vissza. Uj
Babilonban az Andromédát az „ÉG HÖLGYÉ”-nek nevezték, Agadéban a termékenység, a
szerelem és a szaporodás istennőjével, a kéjsóvár ISTÁR-ra, (másutt ASTARTÉ)
25



azonosították. A babiloni reliefek és határkövek egy ruhátlan nőalak ábrázoltak, aki
felékszerezve, karján karkötőkkel, láb-perecekkel felékszerezve várja szeretőjét. A görög
utazók az ékszereket vélték a sziklához kötöző láncoknak. Így a görög mítosz éppen az
ellenkezőjére fordította a csillagkép jelentését.
A PEGASUS az un. MUL.APIN táblázatban még „MEZŐ”, vagy „LEGELŐ” jelentésű,
talán a lótartás kezdeteinek emlékeként. A legelő lett utóbb a görögök szárnyas lova.
PERSEUS a sumer mondavilágban SHU.GI, vagyis „ÖREGEMBER”, az istenek első
nemzedékének feje, a gabonának elterjesztője, és a mezőgazdasági szerszámok feltalálója.
Egyiptomban is a termékenység istenét, MIN-t látták benne. Észrevehető, hogy a görög
Androméda-mondakör alakjai a növénytermeléssel és állattartással kapcsolatosak. Az ókori
Mediterránrumban az Andromeda és a Pegazus tavasszal, a tavaszi szántás és az állatok
pároztatásának idején tűnt fel a hajnali égen, ekkor volt a heliákus felkelése.
A magyar népi csillagismeretben az Androméda, a Pegasus és a tőlük nyugatra eső
halványabb KIS LÓ (EQULEUS), valamint a DELFIN (DELPHINUS) a „HALÁSZ”
csillagokat, a „HALKERESKEDŐT (FICSÉR”-t – a német Fischer-ből) és a „PÁLINKÁS
ASSZONY”-t jelképezi. Algyőn azt is tudni vélik, hogy „A Ficsér, mikó lemén az ég aljára,
visszafordul északnak, mer’ mán akkor megrakodott, a’ nem mén le”. Ez a megállapítás utal
arra, hogy a csillagcsoport északnyugati része majdnem cirkumpoláris, márciusban este 20 óra
körül rövid időre eltűnik a látóhatár alatt, de már hajnali 3 órakor újra felbukkan északkeleten,
vagyis visszafordul.
Az ANDROMEDA csillag-sorának északkeleti részétől (a γ és β And-tól délre) a kis
Háromszög (TRIANGULUM) valóban egy, a csúcsával nyugatra forduló hegyes
háromszöget alkot. A sumer eredetű jelentése „Enlil ekéje” a nevezetes MUL.APIN táblázat
névadója, mivel a csillag-jegyzék ezzel a névvel kezdődik. A sumer-korban (Kr. e. III-II.
ezred) a vető-eke, mint fontos mezőgazdasági eszköz, kultikus tárgy lehetett. A görögség
egyszerűen „Deltoton”-nak (a görög nagy deltához hasonlónak) mondták. Rómában a nagy
delta JUPPITER névjele volt (Juppiter = Deus Pater).
A Háromszög-től (és az Andromedá-tól) délre találjuk a Kos (ARIES) nevezetes
csillagkép: Kr. e. 1700-400 közt ebben a csillagképben volt a tavaszi napéjegyenlőség
pontja. Három közepes fényű csillaga (α, β, γ Ari) feltűnő, mivel környezetükben nincsen
hasonló fényű. A csillagkép eredeti jelentése arra utalhat, hogy a tavasz kezdetén volt a
juhnyájak szaporításának ideje. Az asszír birodalom idején (Kr. e. II. évezred) a tavaszi
áldozat oltárát jelképezte. A hagyomány szerint a világ teremtésekor a Nap a Kos csillagai
közt állt.
26



A római császárkor költői (OVIDIUS, COLUMELLA) azt az aranyszőrű kost látta a
csillagképben, amelyeknek hátán a thesszáliai király hamis váddal véres áldozatnak szánt fia,
PHRIXOS elmenekült, húgával, Hellével együtt. HELLE a magasba repülő Kos hátáról
leszédült, és a tengerbe zuhant: ezért nevezték ezt a helyet Hellaszpontusznak.
A Pegasustól délre („alatta”) kiterjedt, ív alakban kanyarodó csillagcsoport a Vízöntő
(Aquarius) kiterjedt ekliptikai csillagképe. Bár csillagai csak közepes fényességűek, az
ókorban fontos csillagképek közé sorolták, mivel a Nap már a tavasz felé haladva, innen már
újból észak felé emelkedik. Az akkád EA jelképe volt, aki megmentette az emberiség
képviselőit a vízözönből. Ugyancsak a vízözönhöz kapcsolódik a görög monda is: az
elpusztított ősi emberiség újjáteremtőinek, DEUKALLIÓN-nak és PÜRRÁ-nak jelképe volt.
Feltehetőleg ősi jelentése a földeket megtermékenyítő tavaszi esőzésre utal. A precesszió
során a tavaszpont egyre közelebb kerül a Vízöntő határához
Az időszámításunk kezdetén a tavaszpont már átment a HALAK-ba (Pisces). A
Közepes fényű, kiterjedt csillagkép legjellegzetesebb része a Halak nyugati részét alkotó kis
csillag-hatszög (γ, ι, λ, χ, θ, 7 Piscidis), ezektől nyugatra még a fényesebb β látszik. A Halak
északi része, a PEGASUS-tól keletre, eléggé gyenge fényű csillag-sor. Mitológiai
magyarázatuk eléggé erőltetetett: OVIDIUS szerint az óriás TYPHON elől menekülő
VÉNUSZ és ÁMOR az Eufratész vizébe ugorva hallá változott. A Kis-ázsiai monda szerint
azonban az esővel, zivatarral, a tavaszi időjárás jellegzetességeivel kapcsolatos.
ANDROMEDA, And
Amikor az Androméda „tengelye”, ősszel a késő éjszakai, tél elején a kora esti órákban
feltűnik a keleti láthatáron, a három, közel egy vonalba eső csillaga északkeleten egy
negyedik fényes csillaggal, a Perseus alfájával kiegészítve, a horizonttal közel párhuzamos,
enyhén ívelt hosszú vonalat alkot. Lenyugváskor ez a vonal közel merőleges a nyugati
horizontra. Az Andromeda-tengely északkelti (bal oldali) „széle” a gamma And.
γ Andromedae. (Alamak, arab: Al ’Anaak al ’Ard = egy kis ragadozó neve) Négyszeres
csillag rendszer, együttes fényességük 2,26m, a rendszer távolsága 1715 fé. A főcsillag sárga
óriás (K0 színképtípus), fényessége 2,3m, a legfényesebb kísérő 5,1m, tágassága 9,5”. A
főcsillag halványabb kísérője 15m (γ D), csak nagy távcsővel látható, bár eléggé távol van a γ
A-tól. A γ B kísérője forró kék fősorozatbeli csillag, szorosan a főcsillag mellett látszik. A γ B
és γ C keringési ideje 61 év. (A főcsillag és a fényes kísérő keringése nem volt kimutatható.)
M31, „Nagy Andromeda-köd”. A legfényesebb távoli csillagrendszer, puszta szemmel is
észrevehető. Az összfényessége 3,4m, ezért meglepő, hogy sem az ókorban, sem a középkori
csillagászok nem ismerték. Csupán AS SUFI katalógusa és térképe ábrázolja (Kr. sz. 964).
27



mint „Kis köd”-öt. Távcsővel a bajor SIMON MARIUS fedezte fel, 1612-ben, az 1920-as
években az akkori legnagyobb távcsővel (2,5 m-es Mt. Wilson hegyi „Hale-teleszkóp”)
mutatták ki, hogy csillagokból álló hatalmas spirális rendszer.
Az M31 az Andromeda középső csillagától (β And) nyugatra található meg. A β Andt
közelében, kissé nyugatra a μ And halványabb csillaga, ettől tovább haladva a ν And puszta
szemmel is látszik, az utóbbi mellett a köd jól felismerhető. (Pl. kézi látcsővel.)
A mai mérések 2,54 millió fé-nek adják meg a távolságát (a különböző távolság
meghatározási módszerek kissé eltérő értékeket szolgáltatnak.) Mintegy 10^12 csillagból áll,
központját kettős csillag-sűrűsödés alkotja. A teljes rendszer átmérője kétszerese a mi
Tejútrendszerünknél.
Az M31 annak a kb. 30 kisebb-nagyobb csillagrendszerből álló „helyi galaxis halmaznak”
a legnagyobb tagja, amelyhez a Tejútrendszer is tartozik. Az Andromeda-köd 301 km/s
sebességgel közeledik hozzánk.
Az M31-ben fedeztek fel először 1885-ben Tejútrendszeren kívüli szupernóvát (SN
1885 = S And). Elsők közt KÖVESLIGETHY RADÓ és báró PODMANICZKYNÉ
(DÉGENFELD-SCHOMBURG BERTA) észlelte. A jelenség azonban annyira szokatlan volt,
hogy optikai hibának vélték, más korai észlelőkhöz hasonlóan, és nem jelezték időben.
M32 és M110. A Nagy Andromeda-köd kísérő-galaxisai. Mindkettő elliptikus törpe
csillagrendszer, kb. az M31-el azonos távolságban. Aránylag fényesek, kisebb csillagászati
távcsővel is megfigyelhetők.
PEGASUS, Peg
β Pegasi. Változófényű vörös óriás csillag (típus: M2), fénye szabálytalan hullámzással 2,2
2,5m közt ingadozik, átmérője a Napénak kb. 160-szorosa. Távolsága 175 fé.
ε Peg, arab neve Enif (Al Anif = A Ló orra) Lassú változó, fénye 0,7-től 3,5m között ingadozik.
Táv: 670 fé, vörös óriás, kb. 160-szoros Nap-átmérővel. Háromszoros csillagrendszer. A
főcsillag sárga óriás (K2 típus). Halványabb kísérői aránylag távoliak, de csak közepes méretű
távcsővel láthatók.
M15. Fényes, látványos gömb alakú csillaghalmaz (az ε Pegasitól kissé északnyugatra, tiszta
és sötét égen kézi látcsővel is észrevehető.). Összfénye 6,2m, távolsága 33 000 fé. A teljes
fényereje kb. 360 000-szerese a Napénak. A Tejútrendszer legöregebb csillagai alkotják (kb.
13 millió év).
HÁROMSZÖG, Tri
M33 (Trianguli). Spirális extragalaxis, látszó átmérője mintegy 60’, összfényessége 5,8m.
Nagykiterjedése következtében azonban fényessége nagy felületen oszlik el, azért nehezen
28



ismerhető fel. Közel „felülnézetben” látszik, fényképeken a spirálkarok jól kivehetők. A helyi
galais rendszer tagja, távolsága 2,4 millió fé., 182 km/s sebességgel közeledik. Össztömege
50 000 naptömeg, átmérője kb. a Tejútrendszer fele (50 000 fé.).
KOS, Ari.
γ Arietis. Többszörös csillagrendszer, öszfénye 3,9m, Mindkét komponens 4,8m, tágasságuk
7,4” (kisebb távcsővel is könnyen bontható). Távolsága 152 fé.
λ Ari. Többszörös csillagrendszer, öszfénye 4,8m, a két közeli komponens fényessége 4,8 és
7,4m, tágasságuk 38,1”. A harmadik és negyedik komponens csak óriástávcsővel láthatók
(19,4 és 19,7m). A rendszer távolsága 129 fé.
CET, Cet.
o Ceti, Mira Ceti. Változócsillag-típus névadója, kettőscsillag rendszer. Maximális
fényessége 2 magnitúdó körüli, minimben 9-11 magnitúdóig csökken. A változás periódusa
331 nap körüli. Vörös óriás, átmérője 330-400-szoros Nap-átmérő közt hullámzik. (M2-M5
színképtípusú.) Az űrteleszkóp-felvételek megmutatták eltorzult, lapult, hosszúkás alakját. Az
óriás csillagból folyamatos anyagáramlás indul a láthatatlan kísérő fel. A fényváltozás
elsődleges okozója a csillag gázgömbjének lüktetése (pulzálása). A csillag térbeli mozgásával
ellentétes irányban egy hosszú (kb. 13 fényéves) fénylő sáv húzódik, amely valószínűleg a
Mira által megvilágítódott csillagközi anyagról visszaverődő fény. Az o Cet-hez hasonló
jellegű változócsillagok alkotják a MÍRA változók csoportját.
AQUARIUS, Aqu
M2 (Aquarii). Fényes, sűrű gömbhalmaz, összfénye 6,7m, távolsága 32 500 fé, látszó átmérője
16’ (kb. a Hold korongjának fele), ténylegesen 150 000 csillaga 175 fényévnyi térben
tömörül. Feltűnő, hogy alakja erősen elnyúlt ellipszis. Az α és β Aqr-el derékszögű
háromszöget alkot, annak északnyugati csúcsán kis látcsővel is felismerhető.
NGC 7293 (Csigavonal-köd). Nagy átmérőjű fényes planetáris köd, fényessége, 7,6m ellenére
nálunk már eléggé nehéz megkeresni, mert deleléskor is a déli láthatárhoz közel áll. A
legközelebbi gyűrűsödök közé tartozik, távolsága 700 fé, átmérője 16’, valódi mérete kb. 1,5
fé. Jelenleg a külső részei 40 km/s, belseje 36 km/s sebességgel tágul. A gázgyűrű kb. 8-11
ezer éve keletkezhetett.
Csillagképek ismerete, 7.
Bevezető alapismeretek, 7.
A „heliákus” (heliakalis) felkelés az ókorban és a középkorban is fontos naptár-esemény volt.
A csillag (vagy bolygó) heliakus kelése akkor következik be, amikor az égitest a Nap felkelte
előtt, a hajnali égen először bukkan fel. A légköri fényelnyelés következében csak a fényes
29



égitestek esetében, általában akkor észlelhető a heliákus kelés, amikor az égitest már néhány
fokkal a látóhatár felett. Pl. az 1m fényes, az Ekliptika közelében levő csillag akkor válik
rövid időre láthatóvá a hajnali szürkületben, amikor a Nap még 10°-al a látóhatár alatt van.
Csupán másodpercekre villan fel a szürkületben a csillag fénye, de napról napra egyre
hosszabb ideig látszik. A heliakus felkelésnek fontos szerepe volt pl. Egyiptomban, ahol a
Sirius felkelte az újév kezdetét jelentette.
Akronisztikus felkelésnek nevezzük, amikor egy égitest először válik láthatóvá napnyugta
után az esti szürkületben, a keleti láthatár fölött. A népi évszak meghatározások többsége
valamely feltűnő csillag esti, akronisztikus felkelésére vonatkozik.
Kozmikus felkelés akkor következik be, amikor egy égitest a Nappal egyidejűleg tűnik fel
reggel a keleti égen. Mivel ekkor már az ég kivilágosodott, akronisztikus kelés puszta
szemmel nem észlelhető.
A téli napforduló csillagképei.: Az esti-éjszakai égen az Orion, Nagy Kutya, Kis Kutya,
csillagképeit korábban láttuk. A”téli csillagképek” közül a Rák (Cancer), Oroszlán (Leo),
Kis Oroszlán (Leo Minor), Bereniké Haja (Coma Berenices), Szűz (Virgo) csillagképek a
jellemzők.
30



Az Orion-csoport (téli ég)
A téli, koraesti ég gazdag fényes csillagokban és feltűnő csillagképekben. A téli
koratavaszi csillagkép csoport legjellegzetesebb konstellációja a ragyogó, könnyen
felismerhető Orion, de már ősszel feltűnik az éjszakai égen, keleten a Bika (TAURUS),
amelyet két objektum is könnyen felismerhetővé tesz: a nyugati részén a PLEIAD-ok
(PLEIADES = FIASTYÚK), keleti oldalán a ragyogó fényű alfa Tauri, az Arcturus körülötte
a HYAD-ok (HYADES = MÉHKAS) laza V alakú csillagcsoportjával. az ősi
csillagismeretben két különálló alakzatnak tekintették.
Talán a Pleiadok volt az első „csillagkép”, amelyet már az írásbeliség előtti korban
megfigyelt és számontartott. Puszta szemmel 6-7 csillaga látható. Korai ábrázolása az 5000
éves „Nebra-korong”-on. (Kör alakban 6 pont, középen a hetedik.) Egy száz éves székely
ábrázolás ugyan ilyennek mutatja. Elnevezésének eredetén vitatkoznak, talán a görög
„Pléiosz”-ból származik, amely „teli”-t, átvitt értelemben „sokaság”-ot jelent. A legtöbb
kultúrában hét embernek, többnyire leányoknak tartották, néhol madárraj, pl. az egyik magyar
népi neve „Vadgalambfót” (folt). A finneknél egyik elnevezése „Szitacsillag”, parányi lyukak
az égen. A Kr. e. VII. sz-beli MUL.APIN táblázatban az elnevezése „MUL.MUL”, azaz
„CSILLAGOK CSILLAGA”. A kanonizált görög monda szerint Atlasz titán és Pleione
leányai, akiket Órion vadász üldöz szerelmével. Ezért Artemisz istennő galambokká
változtatta és az égre emelte őket.
A Pleiadok sok helyen táncosokat, táncoló leányokat képviselnek, Erdélyben Oláhtánc.
Indiában hét bölcs (rishi). Európában sok népnél tekintik Tyúknak a csibéivel (Fiastyúk),
magyarországi neve még Kottafijas. Egyedi a székelyek közt a hét puszta szemmel látható
csillag megnevezése a hét napjai után. Gíakran benne szabad szemmel látható csillagok
száma szerint nevezték meg: németül „Siebengestirne” (Hétcsillag), a magyarságnál
„Hetevény”.
Évszak-jelző, ill. óracsillag. Május végén, június elején a napkelte előtt bukkan fel,
október közepén az esti szürkületben, napnyugta után válik láthatóvá a keleti égen. Erdélyben
június végén: „Gainiuşa (román: Tyúkocska) növeli a törökbúzát (kukoricát)”. Nagyenyeden
valaha télen a bál (mulatság) végét jelentette, amikor a Fiastyúk már magasra emelkedett az
égen. PETŐFInél is az októberi hajnal közeledtét jelzi, hogy „a Fiastyúk fel magasra
szállott”.
31



A Pleiadok – Fiastyúk (M45) csillagcsoportja.
A Fiastyúktól keletre feltűnő az α Tauri és környezetében a HYADOK laza csillag
csoportja. A hagyományos görög monda szerint a Hüaszok, Atlasz és Pléione leányai, akik a
vadászat közben halálra sebesült bátyjukat siratják. Naptárcsillag-csoport: kora esti feltűnése
az esti szürkületben napnyugta után keleten, az őszí esőzések beköszöntét jelenti. Latinban a
nevük Sus = malacok. A görög Üsz-ből alakult az Üadész, aminek a jelentése „Esőt hozó”.
(Októberben bukkannak fel.) Magyar népi neve „Kikelet hírmondó”, mivel áprilisban tűnik el
a nyugati égen az esti szürkületben.
Az ősi asztrognóziában talán a Hydok csoportjának közepén helyet foglaló fényes
Aldebaran alkotta a Biká-t. Kr. e. 3100 körül a tavaszi napéjegyenlőség a Hyadok közelében
volt. A Kr. e. III-II. ezred fordulóján a Bika volt a tavaszi megújulás, a termékenység
csillagképe. A korai kultúrákban mindenütt ismert volt a Bika-kultusz. Egyiptomban Ápisz
bikája-t jelképezte. Indiában a Hyadok legfényesebb csillaga, az Aldebaran a szépséges
Rohini, a „rőt vörös őzsuta”.
A két csillag csoportot a késő csillag-leírók egyesítették a Bika konstellációba. A
legfényesebb csillaga, az Aldebaran (α Tauri), latin „A Bika szeme”). Az egész Bikát az
Aldebarantól keletre, ill délnyugatra nyúló csillag-sor alkotja. A kanonizált monda szerint
32



(HYGINUS, Kr. sz. I. sz.) ZEUSZ egy aranyos szőrű bika képét öltötte magára, hogy
elrabolhassa, és a tengeren át Kréta szigetére vigye a szíriai király csodás szépségű leányát,
EUROPÉ-t. (A legenda talán arra is utal, hogy a Bika-tisztelet Krétán virágzott!) Nászukból
három gyermek született, köztük MINOSZ, Kréta uralkodója.
Az Bikától délkeletre a téli égen könnyen felismerhető az évszak jellemző csillagképe, a
„fényes” Orion. A legkorábbi feljegyzett csillagkép (több csillagot egyesítő „vonal
csillagkép”). Könnyen felismerhető tél végén a kora esti égen, déli irányban: négy fényes
csillag alkotta nagy (álló) téglalap (α, γ, κ, τ Ori), középen három, egyvonalban álló fényes
csillag az „Orion öve” (ι, ε, δ Ori). A különböző kultúrákban és időszakokban kialakult
mondák szinte mindegyike ember-alaknak ismeri fel. A négyzet két felső csillaga a két válla,
az alsó csillagok a lábai. Későbbi a felső csillagpár fölötti három halványabb (λ, φ-1, φ-2 Ori),
mint az alak „feje”, és egy nyugatra látható halvány csillag-sor, a „karja”. Egy másik
csoportosítás az Öv három csillagát külön választja: rúdnak, botnak tekintik.
A korai „Akkád csillagai” táblázat „Az égi pásztor”-nak nevezi. Babilonban az istenek
hírvivője, PAPSZUKAL, vagy más néven NUSZKU, közvetítő az ég és földi világ közt.
Egyiptomban Sah néven OSIRIS csillagképe. Különösen fontos szerepet játszik az öv három
csillaga, amelyek délkeletre meghosszabbítva a Siriusra mutatnak, hajnali láthatóságuk jelzik,
hogy hol kel fel a fényes csillag! Az Orion-öv az Észak-európai, és az uráli népeknél a
mezőgazdaságra utal: Szénahúzó gereblye, a déli észteknél Cséphadaró. A szlávoknál, Balti
népeknél Vízhordó rúd. A germán, és a magyar mondákban Három kaszás (utóbb az egész
Orion a Kaszáscsillag). De ismert pl. Erdélyben a bot, rúd, pálca is: pl. Jákob botja (német),
Szent Péter pálcája.
A magyar csillagmondákban a három csillag a „Három magyar kaszás”, alattuk délre
három halványabb csillag a „Marokszedők”, másutt a „Cigány kaszások”. Modernebb
megnevezés az Orion övére az „Inzsellér pózna”.
Az indiai mitológiában Orion neve Praja-Páti, „Az égi óriás”, aki szerelmével üldözi saját
lányát, Rohinit, a Bika Aldebaran-ját, de Sirius, a „Bosszúálló” nyilával megöli. (A testébe
fúródó nyíl az Orion-öv) A hagyományos görög-római elbeszélés szerint Orion az óriás erejű
vadász (nem harcos!), a szörnyek legyőzője, AURORÁ-nak, a hajnal istennőjének szeretője.
ARTEMISZ-nek, a vadak és ligetek úrnőjének is megtetszik a daliás vadász, aki azonban
inkább az istennő társnőt, a PLEIAD-lányokat üldözi szerelmével. Artemisz ezért
féltékenységében ráuszítja a legyőzhetetlen SKORPIÓ-t, és az megöli a vadászt. Ez a jelent
jelképesen arra utal, hogy Orion „menekül a Skorpió elől”: amikor az felbukkan a délkeleten,
a vadász lebukik a nyugati látóhatár alá. (Mivel az éggömb diametrálisan ellentétes helyén
33



találhatók.) Egy másik változat szerint Artemisz meggondolta magát, nyilával megcélozza a
Skorpiót, de helyette Oriont találja el.
Az Oriontól keletre, ill. délkeletre találjuk a vadász két kutyáját: a Kis Kutyá-t (Canis
Minor), és a Nagy Kutyá-t (Canis Maior). Mindkettőre egy-egy fényes csillag a jellemző, a
többi csillagaik jóval halványabbak. A Kis Kutya legfényesebb csillaga, a Prokyon
Elnevezése „A (nagy) kutyával átelleni” jelentésű. Az antik világban a Prokyon (Proküon)
hajnali feltűnése a keleti égen a nyári hőség időszakát jelzi. Ezért nevezték ezt az időt
Caniculá-nak, magyarosan Kánikulának, Kutyácská-nak. Utóbb, amikor a Nagy Kutya,
amikor a Sirius felbukkanása idején köszöntött be a meleg, az elnevezés értelmezése átment a
Nagy Kutyára.
A Nagy Kutya legfényesebb csillaga a Sirius (Szeriosz = Sziporkázó) fontos szerepet
játszott a kultúra történetében. Az ókori Egyiptomban a Sirius első hajnali feltűnése, napkelte
előtt a keleti égen (az un. heliákus felkelés), a polgári újév, az évkezdet napját jelezte. A
heliákus felkelés idejére esett Alsó-Egyiptomban a Nilus a földeket termékenyítő áradásának
kezdetét. Ezért a hajnali megpillantását nagy ünnepnek tartották. A Sirius-év használata
vezetett az un. nap-év naptárának kidolgozásához. 1712-ben EDMUND HALLEY először a
Siriusnál mutatta ki, hogy látszó égi helyzete a többi csillaghoz viszonyítva évezredek alatt
megváltozott, vagyis az „álló” csillagok is mozognak. A XIX. sz. elején F. W. BESSEL arra a
következtetésre jutott. Hogy a Sirius látszó mozgásában mutatkozó „egyenetlenséget” egy, a
körülötte keringő, nagy tömegű kísérő okozza. A halvány kísérőt 1862-ben ALVAN C.
CLARCK fedezte fel, 1915-ben pedig WALTER S. ADAMS kimutatta, hogy ez a kísérő egy
nagyon forró, de igen kicsi átmérőjű törpe csillag (un. fehér törpe).
Az Oriontól délre, a „vadász lábai alatt” lapul a kis Nyúl (Lepus) csillagkép A kis torz
négyszöget aránylag könnyű felismerni, torz négyzetet alkotó csillagiról. Név magyarázata
nincsen. Egyiptomban „Osiris hajójá”-nak tartották, mert a felette ragyogó csillagkép ezen
állva „utazik”. Hasonlít a korai arab „Al Jabbar” = Az óriás széke”. Ugyancsak bizonytalan az
Orion jobb lábától nyugata felé, ív alakú csillagsor, az Eridanus (folyó) neve is. Az antik
görögségnél még csak „A Folyó” (O Potamosz) elnevezéssel ismerték, Talán az ókori
„borostyánkő-folyót jelképezi, amelyen a Keleti-tenger borostyánját szállították délre.
A „jellegtelen” csillagképek közé tartozik a Kis- és Nagy Kutya közt az Egyszarvú
(Monoceros). JAKOB BARTSCH alakította ki a XVII. sz. elején, főleg azért, hogy a két
Kutya közti ég-mezőt kitöltse.
Az Ikrek (Gemini) ekliptikai csillagkép már a kora tavaszi ég jellegzetes alakzata, a Kis
Kutyától északra, az Orion fölött északkeletre. Felismerhető két, egymáshoz közeli fényes
34



csillagáról, a Castorról és Polluxról. Szinte minden nép, minden korban társaknak,
testvéreknek tekintette a két egymás melletti fényes csillagot. Az Amurru-táblázatban
(Meziopotámia) „Nagy Ikrek”-ként szerepel A kanonizált monda szerint ZEUSZ hattyúként
közelítette meg LÉDÁ-t, a spártai király, TÜNDAREUSZ feleségét. Ebből a kettős nászból
született ikrek egyike, CASTÓR, a földi apa gyermeke halandó, az ég urának fia, POLLUX
halhatatlan. Az ikrek híres harcosokká növekedtek. Az ikrek annyira ragaszkodtak
egymáshoz, hogy amikor Castór a harcban elesett, a halhatatlan testvére is azt kérte, hogy
utána mehessen az alvilágba. ZEUS ezért a testvéri ragaszkodás példaképeként az égre
helyezte őket.
A magyar népi mondavilág két elnevezést ismer: „Bojtárok kettőse” és „Két árva
csillaga”. Az utóbbihoz egy kicsit erkölcsnemesítő magyarázat fűződik: Isten az égbe emelte
a két árvát, akiket senki sem karolt fel, hogy intő példaként ragyogjanak az emberek előtt.
A két fényes csillag felől halványabb csillagok sora nyúlik az Orion felé, amely az „Ikrek
lábá”-ban végződik. Az egész csillagkép jellegzetes, bár két főcsillagán kívül a többi kevésbé
feltűnő.
A téli konstellációk legfényesebb csillagai alakítják ki a „téli hatszög”-et: magasan a
Capella, keletre lejjebb a Castor és Pollux (együtt), alattuk délre a Proküon, közel a déli
láthatárhoz a Sirius, kissé feljebb nyugat felé a Rigel, északabbra feljebb az Aldebaran.
BIKA, Tau
α Tauri, Aldebaran. (Bika szeme). Vörösessárga (K5 típusú) óriás alatti, fényessége 1,0m,
távolsága 68 fé. E. HALLEY 1718-ban kimutatta, hogy a többi csillaghoz képest elmozdul: a
csillagok sajátmozgásának felfedezése. Látszó mozgása 2000 év alatt 2,2 fok (5-szörös Hold
átmérő.)
M1, „Rák-köd”. Szupernova maradvány (SN): az 1054. évi fellángolás helyén széttáguló
gázfelhő. LORD ROSSE fedezte fel (1850 körül) a fonalas szerkezetét, az 1930-as években
mutatták ki a gyors tágulását. J. OORT és I. SZ. SKLOVSZKIJ mutatta ki, hogy sugárzása
spirális pályán haladó gyors elektronok keltik (szinkrotron sugárzás). 1967-ben JOCLYN
BELL és ANTHONY HEWISH (Anglia) felfedezte belsejében az elsőnek megismert pulzár
t, amelynek rádió sugázása 1/30-ad mp-s periódusban változik.Műhold mérések a pulzár
röntgensugárzását is kimutatták.
M45, Pleiadok. A Fiastyúk jól ismert csillaghalmaza, puszta szemmel 6-7 csillaga
különböztethető meg, Legfényesebb tagja az η Tau (Alküone) 2,7m. A kb. 500 csillag 8 fé.
átmérőjű térben foglal helyet, egy részük forró fehér óriás, másik csoportjuk vörös törpe.
Közepes távolságuk 410 fé. A csillagok körül fénylő diffúz ködöd-felhők észlelhetők.
35



Korábban feltételezték, hogy a csillag-keletkezés során megmaradt gáz-por anyag, újabban
kitűnt, hogy a csillagközi diffúz ködbe a Pleiad-csillagok mozgásuk során hatoltak be, és
világítják meg.
Mel 25, Hyadok. Erősen szórt csillaghalmaz az Aldebaran környezetében, 6 csillaga
fényesebb 5m-nál, mintegy 260 tagjának távolsága közepesen 450 fé.. Többségük igen fiatal,
vöröses-sárga (K típus) óriás. Összetartozásuk a csillagok párhuzamos térbeli mozgásából
mutatható ki (un. mozgó halmaz).
ORION, Ori
α Orionis, Betelgeuse. Vörös óriáscsillag, fényessége 0,1-1,1m között ingadozik.
Hömérséklete 3200 K fpk, távolsága kb. 500 fé. Átmérőjét elsők közt sikerült közvetlenül
megmérni: 400-szoros Nap-átmérő. Az újabb, nagy felbontású felvételek mutatják, hogy
alakja lapult tojás, vagy ellipszoid, kiterjedt, a csillagból kiáramló gázfelhő burkolja. Felszínét
váltakozó kiterjedésű „csillag-foltok” tarkítják.
β Ori, Rigel. Fehér forró óriás (B8 típus), , fényesessége 0,1m, fényerőssége a Napénak
60 000-szerese. Jól bontható kettőscsillag, tágassága 10”, a kísérő 6,5m.
M42-43, „Nagy Orion-köd” + θ Ori. Nagy kiterjedésű gáz-porfelhő, A szabálytalan alakú
fényfolt kb, 1,5 fokos kiterjedésű, összefénye kb. 5m, puszta szemmel is látható. Ennek
ellenére a távcső alkalmazásáig nem ismerték, bár lehetséges, hogy az Észak-amerikai
indiánok „Pipázó csillag” elnevezése erre vonatkozik. Távcsővel SIMON MARIUS talált rá
1618-ban. „Csillag-bölcső”-nek is tekintik, belsejében számos nagyon fiatal forró csillag
található. A θ Ori hatszoros csillagrendszer, legfényesebb tagjai trapéz alak sarkai
helyezkednek el („Orion-trapéz”), a θ-1 és θ-2 fényessége 5,4 ill. 6,3m, tágasságuk12,9”, kis
távcsővel is szétválaszthatók. A köd távolsága A. K. STRAND szerint 1600 fé.
NAGY KUTYA, CMa
α Canis Maioris, Sirius. Az ég legfényesebb csillaga, flnye -1,46m, fősorozatbeli forró fehér
csillag, távolsága 8,6 fé. Tömege 2,5 Nap-tömeg. Kísérőjéről WALTER S. ADAMS 1915-ben
kimutatta, hogy 8,6m fényességű nagyon forró fehér törpe csillag, amely 49,9 év alatt kerüli
meg a főcsillagot. A Sirius-B volt az első megismert fehér törpe. Átmérője kb, a Föld-átmérő
kétszerese, de tömege közel egyezik a Napéval, ezért sűrűsége 125 000-szeres vízsűrűség.
M41 CMa. Fényes nyílthalmaz a Sirius „alatt” (tőle délre), összfénye 4,1m. Mintegy 100 fiatal
csillag alkotja, a legfényesebb 5,1m fényű sárga óriás. Távolsága 2300 fé.
KIS KUTYA, CMi
α Canis Minoris, Proküon. Főágbeli fehér csillagbár (F5 tipus), fényessége 0,4m, távolsága
11,4 fé. Fehér törpe kísérőjének fényessége csak 13m, a főcsillagok 41 év alatt kerüli meg.
36



NYÚL, Lep
γ Leporis. Tág csillag-pár, a 3,6m-os főcsillag sárgásfehér (F3) fősorozatbeli, amely körül
sárga, 6,3m-os kísérőjének tágassága 92”, ezért kis látcsővel is szétbontható. Csillagászati
távcsőben hármasnak tűnik, mert mellettük egy 8 fényrendű kék csillag is látszik, amely
azonban nem tartozik a rendszerhez. Távolsága 30 fé.
IKREK, Gem.
α Geminorum, Castor. Fényes, hatszoros csillagrendszer, összfénye 1,6m, távolsága 46 fé.
A Castor-A és B közel azonos fényű, de tágasságuk 2,5”. Keringési periódusuk 420 év. Az A
és C tágassága nagyobb, 72”, kísérő azonban aránylag halvány, 8,8”. Mind három színképi
kettős rendszer, együttesen 6 csillag alkotja a „Castor-többszöröst”.
M35. Fényes nyílt csillaghalmaz, egyes feljegyzések arra utalnak, hogy már az ókorban is
látták. Összfénye 5,3m, puszta szemmel látszik (nagyon jó ég mellett), kézi látcsővel feltűnő
kis folt az „Ikrek lábában”. Kb. 100 csillaga 24 fényévnyi térben tömörül, távolsága 2700 fé.
EGYSZARVÚ, Mon.
A Monoceros és az Orion közt vonul a „téli Tejút” legfényesebb szakasza,, amely azonban
nem közelíti meg a nyári Tejút-ág látványát. Ezen a területen sok látványos nyílt
csillaghalmaz található. Az egyik leglátványosabb:
M50. Összfénye 5,9m, kiterjedése kb. a holdkorong fele (16’). Távolsága 3000 fé.
Csillagképek ismerete, 8.
Bevezető alapismeretek,. 8.
Többszörös (kettős) csillagok. A távcső alkalmazásával kitűnt, hogy számos csillag
valójában két, néha több, egymáshoz kis szögtávolságban levő csillag együttesen (Néhány
esetben már puszta szemmel is két csillag látható egymás szoros közelségében: pl. a g UMa, ε
Lyr 1 és 2.) A részletes mérések alapján két csoportra oszthatók:
1. Látszólagos párok. A csillag-pár valójában nem tartozik össze, csupán közel egy
látóirányban esnek, de térbeli távolságuk igen különböző.
2. Fizikai rendszerek: két, vagy több csillag a közös tömegközéppont körül kering. A
vizuális párok távcsőbe tekintve (ill. ma már fotografikusan, vagy digitális rögzítéssel)
szétválaszthatók. A párok látszólagos szögtávolsága, a tágasságuk (szeparciójuk) néhány
tized ívmásodperctől száz ív-mp nagyságrendig, keringési idejük az évtized-nagyságrendtől
több ezer évig terjed. Állandóan bővített átfogó jegyzékük a Washington Double Star
Catalogue (WDS).
37



Szoros kettősök.A spektroszkópikus rendszerek hagyományos megfigyelési móddal nem
választhatók szét (nem bonthatók), mivel egymáshoz igen közel keringenek. Kettős-jellegük a
színképelemzéssel mutatható ki (mozgásuk a Doppler-elv alapján mérhető). A fedési párok
keringési síkja közel a látóvonal irányába esik, ezért a keringés során időről időre elfedik
egymást, ekkor látszólagos fényességük csökken. Több szoros kettős rendszert az újabb
észlelési módszerekkel sikerült komponensekire bontani.
Változófényű csillag. Igen sok csillag fényessége rövidebb vagy hosszabb időtartammal, ill.
szabálytalanul, kisebb-nagyobb mértékben változtatja a fényességét. A fényváltozás okát
tekintve két főcsoportra oszthatók: a./ Optikai változók, amelyeknél a két csillag, egymás
körül keringve időnként elfedi egymást (l. az előbbieknél), és b./ Fizikai változók, amelyeknél
a csillag fizikai sajátsága okozza a fényingadozást.
A fizikai változócsillagoknak több csoportját különböztetnek meg. A pulzáló (lüktető)
változóknál a csillag méretének változásával ingadozik a fényesség.. (A Mira – o Ceti
típusnál, néhány száz napos periódussal 5-10 fényrend ingadozás, a δ Cephei és RR Lyrae
csillagoknál több napos, ill. több órás periódusú 0,5-től 1-2m. ingadozás, a félig szabályos
csillagoknál 50-150 nap körül, mind nagyságában, mind hosszúságban változó mértékű az
ingadozás. A kataklizmikus változóknál (visszatérő nóvák, nóvák) a fényesség gyors
fellángolása és lassúbb elhalványodása észlelhető; a felvillanás időszakonként ismétlődő. A
szupernovák a csillag fejlődésének befejező szakaszaként lángolnak fel, a robbanás nyomán
széttáguló „szupernova maradvány” észlelhető. Az eruptív változók a csillag-légkörben
lezajló jelenségek okozzák a gyors, szabálytalan ingadozást. Az R Coronae Boreális
csillagoknál a csillag-körüli anyagfelhő takarása okozza a fénycsökkenést.
A változócsillagok átfogó katalógusa a „General Catalogue of Variable Stars” (GCVS).
A csillagképek láthatósága. A csillagok, csillagképek láthatósága az év során a Nap
mindenkori helyzetével (a Föld keringése során) változik. A Nap delelésével 180°-al szemben
levő csillagok éjfélkor delelnek (helyi napórai időben). Pl. a tavaszi napéjegyenlőség idején a
Nap a Halak (Pisces) csillagai irányában látszik, éjjel az Oroszlán (Leo), a déli láthatáron a
Holló (Corvus), északon közel a zenithez a Nagy Medve látható, ezek éjfél körül delelnek. Az
őszi napforduló (szept. 23) idején a láthatóság 180 fokkal megfordul.
A tél végi – kora tavaszi ég
A Kr. e. I. évezredben a babiloni MUL.APIN táblázat már „Anu trón”-ja vagy „Rák”
megnevezéssel említi. Az előbbi név talán arra utal, hogy az időszámításunk előtti
évezredekben, az Ekliptika ebben a csillagképben emelkedett legmagasabbra az égi Egyenlítő
38



fölé, és ezért helyezték az Ég Királyának, Anu-nak trónját a Nap útjának legmagasabb
pontjára. Ebből az ekliptikai helyzetből – a nyári napforduló pontjából – eredhet a RÁK
elnevezés: a Nap évi útja során a tavaszponttól a Rákig emelkedik az égen, itt azonban
megfordulni látszik, és ismét déli irányba „hátrál”. A görög-római mondavilágban eléggé
vérszegény magyarázatokra találunk. Az egyik szerint Zeusz egy nimfát üldözött a
szerelmével, akit végül is egy rák fogott meg a számára. Egy másik monda arról szól, hogy
Hercules a laernai mocsár szörnyével küzdött, és ekkor egy rák megcsípte a lábujját, hogy
gyengítse erejét. Ezért jutalmul Júnó az égre helyezte. (De azért a harcban Hercules győzött.)
A reneszánsz filozófusok szerint az ember lelke a „Rák kapuján” lép a földi világba.
RÁK, Cnc
A Cancer kicsi, aránylag halvány csillagkép. Legfényesebb csillaga (J. Bayer téves
becslése következtében) nem az α hanem a β Cnc (3,5 m ). Többi csillaga 4. fényrendű vagy
halványabb. A konstelláció az IKREK legfényesebb csillagát az OROSZLÁN fényes alfájával
(a Regulusszal) összekötő vonal fele táján kereshető fel
A CANCER határait egy aránylag nagy háromszög csúcsát jelző 3 csillag alkotja. A közepén
két csillag, egymástól észak-dél irányban a γ és δ Cancri ókori neve „ÉSZAKI CSACSI”
(Asellus borealis, 4,7m) és „DÉLI CSACSI” (Asellus australis, 3,9m). A nevek eredete
ismeretlen. Korábbi magyar néprajzkutatók azt vélték, hogy az alföldi pásztorok elnevezése,
nem tudva azt, hogy a két Csacsi nevét már Ptolemaiosz is feljegyezte.
Az aránylag jelentéktelen csillagképnek azonban több jelentős csillaga is van:
ζ Cancri. Négyszeres csillagrendszer, 3 csillaga távcsővel vizuálisan is megfigyelhető.
Összfényessége 5,1 m, távolsága 84 fé. A ζ A és ζ B szorosabb pár tágassága 1”, (tényleges
távolságuk 19 Csill. Egység) a két csillag fénye 5,6 és 6,0 m, fősorozatbeli sárga csillagok
(G0 és F8 színképtípus), keringési idejük 59,5 év. Közös súlypontjuk körül kering 175 Csill.
Egység (26 250 millió. km) a ζ C komponens, 1150 éves periódussal. A C komponensnek
láthatatlan kísérője is van, amely a csillag körül 17,5 éves periódussal kering. A zéta Cancri
rendszer égimechanikai vizsgálatával az 1910-es években Wodetzky József (1872-1956)
professzor foglalkozott.
M44, Praesepe. Nyílt csillaghalmaz a RÁK érdekes, nevezetes objektuma A 3,1m
összfényességű, puszta szemmel látható csillag-felhőt Ptolemaiosz „Felhőcské”-nek, Aratosz
azonban „MÉHKAS” és „JÁSZOL” (latin: PRAESEPE) néven is ismeri. A két Csacsi talán a
jászolból evő jószágokat jelent. A nyílthalmaz távolsága 577 fé., mintegy 200, fehér és
közepes hőmérsékletű csillag alkotja. Bár a nyílthalmazok közepes korú nemzedékéhez
39



tartoznak, a Tejútrendszer korának csupán tizedrészére tehető. A γ és δ Cnc közt könnyen
megtalálható.
M67 nyílthalmaz, az α Cnc-től kissé nyugatra már jóval halványabb és távolabbi. Kb. 100
csillagának távolságát különböző becslések 2610 és 2930 fé. közé teszik.
OROSZLÁN, Leo
A Leo az Ekliptika következő csillagképe. Nagy kiterjedésű, jellegzetes alakzat, amelynek
körvonalaiba egy fekvő állat képe bele képzelhető. Legfényesebb csillaga, a REGULUS (α
Leonis) neve latinul „Királyka” jelentésű. A csillag közel az Ekliptikán fekszik, az ősidőktől
jellegzetes naptárcsillag volt. a csiszolt kőkor hajnalán, 10 000 évvel ezelőtt az őszi
napéjegyenlőséget, Kr. e. 2400 körül a nyári napfordulót jelezte. Innen eredhet, hogy szinte
minden ősi mondában a megnevezése a hatalomra, uralomra utal. Akkor kel fel a Nap előtt,
amikor a legnagyobb nyári hőség „uralkodik”.
A Regulus neve sumerban már „Sharru”, vagyis „A Király” volt, az ELÁM CSILLAGAI
táblázatban nagy Kutya, de nevezték Oroszlánnak is. A Mul.APIN táblázatban az oroszlán
fejű Latark istennek a jelképe, az asszíroknál a nyári égető forróságot jelezte. Teljes latin
neve COR LEONIS, azaz „Oroszlán szíve”.
Az α Leonis 1,4m fényességű, B8 típusú fehér forró szubóriás. Távolsága 79 fényév. A
fényes főcsillag kísérője 8,2m .
γ Leonis, az α Leo-tól északra a jól megfigyelhető csillagpár, a fényesebb komponens 2,0m,
sárga szubóriás, kísérője 3,6m a pár tágassága 4,3”. Keringési idejük 619 év. A harmadik
komponens viszont csak 0,1”-re van a főcsillagtól, nehezen különíthető el, bár fényessége
9,6m. Valószínűleg a rendszerhez tartozik egy negyedik, halvány csillag is. A csillagrendszer
távolsága 130 fé.
Leo galaxis-halmaz. (Katalógus jelölése Abell 1367.) Távoli csillagrendszerek
csoportosulása, közepes távolságuk 330 millió fé. A rendszer átlagosan 6600 km/s
sebességgel távolodik. Legfényesebb tagjaik, az M95, M96 és M105 már kisebb távcsővel is
megpillanthatók (Az első 9,7m, a második 10,1m fényességű.)
Leo I. és II. törpe-galaxisok. A helyi (lokális) extragalaxis-halmaz legközelebbi tagjai. A Leo
I távolsága 820 000 fé, mintegy 10 000 000 csillag alkotja. A Leo II. 690 000 fé távolságban,
mintegy 27 000 000 fémszegény öreg csillagból áll. 1950-ben fedezték fe.
BERENIKÉ HAJA, CrB, néhány újabb térképen Com
Coma Berenices, néha térképeken csak röviden Coma elnevezéssel feltüntetve. Halvány,
nehezen felismerhető csillagkép, bár érdekes, „kétszeres” égitest-halmaz. Az Oroszlán keleti
részétől, kissé északkeletre található, ezért néha az Oroszlán farka bojtjá-nak nevezték. Három
40



legfényesebb csillaga sem erősebb fényű 4m-nál. Puszta szemmel is észlelhető azonban a
halvány csillagok felhője: a Mel 111 katalógus jelű, szórt csillaghalmaz. Ezek együttes fénye
valóban egy zilált hajfürt képzetét kelthetik. A nyilt csillaghalmaz kb. 80 csillagból áll,
közepes távolsága 288 fé. Aránylag idős csillaghalmaz (kb. 500 millió éves).
Egy babiloni leírás úgy említi, mint „a halvány csillag, amely az az Oroszláűn farkánál áll”.
Középkori arab neve „AL DAFIRAH” = Kócos hajcsomó. Elterjedt történelmi eredetű
mondája CALLIMACHUS görög költőtől, a Kr. e. III. sz-ból ered. III. Ptolemáiosz
Euergetész egyiptomi király hadba vonult, felesége, BERENIKÉ (Kr.e. 269-221) fogadalmat
tett, hogy ha férje (aki egyúttal testvére is volt) győztesen visszatér, az isteneknek áldozza
megcsodált szőke haját. A győzelem hírére Bereniké királyné Vénusz oltárára helyezte
hajfürtjeit, ám azok másnapra eltűntek. CONON főpap azzal engesztelte meg a haragvó
asszonyt, hogy az égre mutatott: az istenek a csillagok közé emelték az áldozatot.
A Coma Berenice és a Leo határán található egy másik égitest-csoport: az 1000-nél több
tagból álló COMA-LEO galaxishalmaz (Abell 1658). A csillagrendszerek gazdag
csoportjának közepes távolsága 321 millió fé.
α Coma Berenicae.. Érdekes kettőscsillag-rendszer. A két, közel egyforma fényű csillag (5,05
és 5,08m) pályáját majdnem pontosan a keringési sík éléről látjuk, így 25,9 éves keringési
periódusuk alatt látszólag egy egyenes mentén egymáshoz képest lengenek. A legnagyobb
tágasságot 2010-ben érték el. A rendszer távolsága 62 fé.
SZÜZ, Vir
A Virgo, a Leo után következő Zodiákus konstelláció, már a kora tavaszi ég csillagképe. Bár
nagy kiterjedésű egy jelentősebb fényű csillaga van, az α Virginis = SPICA (Kalász). A Nagy
Medve (Szekér) „rúdjának” csillagait déli irányban, enyhe ívbe meghosszabbítva, az
Ökörhajcsár fényes Aldebaran-jára bukkanunk. Ezt az ívet tovább vezetve megtaláljuk az α
Virginis-t. Fényessége 1,0m, a forró, fehér óriás csillag távolsága 245 fé.
A legkorábbi jegyzékekben csak a SPICÁ-t tartották számon, a sumer-babiloni neve
AB.SIN, vagyis „Barázda”, utalással a tavaszi mezőgazdasági munkákra. Utóbb a
mezopotámiai Shala istennővel, a termékenység és a termények úrnőjével azonosították. Az
ősi ábrázolásokban női alaknak látjuk, kezében érett kalásszal. Bizonyára ezt a kalász képet
vélték a későbbi görög-római égfigyelők virágnak, és a csillagképet szűz leány alaknak
ábrázolták, kezében virággal, vagy fáklyával. (Kanonizált mondáját l. a Zodiákus-nál.) Az α
Virginistől északnyugatra húzódó ívet, a β, η, γ és δ Virginist a nomád arabok „KUTYAÓL
nak nevezték. A δ Virginis maga a Kutya, amelynek arab népi neve Al Zaviah al Awwa, azaz
41



„Az ugató kutya”. Ma ez a név AUVA alakban ismert. Az M3 típusú vörös óriáscsillag
felszíni hőmérséklete 2700 K fok, távolsága 212 fé.
γ Virginis. A Spicától nyugatra 2,7m fényességű kettőscsillag-rendszer, két sárgásfehér
főágbeli csillaggal (F0 típus), amelyek kisebb távcsővel is szétválaszthatók: tágasságuk 7,5”,
keringési idejük 171 év. A rendszer távolsága 38 fé.
Virgó-halmaz, az egyik legnagyobb extragalaxis halmaz. A mintegy 2000 tagú galaxis csoprt
közepes távolsága 54 millió fé. A csillagrendszer-csoport átnyúlik a Coma Berenices-be, ezért
Coma-Virgo halmazként is említik. A halmaz tagjai 50 000 km/s átlagos sebességgel
távolodnak.
M87 a halmaz egyik legfényesebb tagja (9,6m), gömb alakú nagy extragalaxis. Központjában
robbanásszerű folyamat zajlik, a rendszerből egy fénylő, hosszú kilövelés indul ki. Egyike az
első közt felfedezett rádió-galaxisoknak (Virgo X-1). Távolodási sebessége 1300 km/s.
VIZIKÍGYÓ-HOLLÓ-KEHELY, Hya, Cor, Cra
A Hydra-Corvus-Crater csillagkép-csoport hosszan elnyúló csillagképe a HYDRA tőlünk
mát a déli látóhatáron látható, a Rák, Oroszlán és Szűz csillagai alatt. Bár az ókorban a
precesszió folytán csillagai még magasabban álltak, mint ma, bizonyára láthatár-közeli
helyzete folytán lett a babiloni világban NINGIZIDDA, a Holták világának ura.
Középső szakasza fölött, a Szűz csillagaitól délre, a Spica alatt jellegzetes a HOLLÓ
(Corvus) trapéz alakú kis csillagképe. A sumereknél ISKAR-nak, a villámlás és esők urának
madara volt. A görög-római mitológiában APOLLÓN-nak a madara. Apollón egy Kelyhet – a
mai CRATER, vagyis Kehely, Serleg – adott az akkor még ezüstfehér Hollójának, hogy
hozzon abban tiszta forrásból vizet. A holló késlekedett, mert egy szép fűge beérését leste, és
azzal mentegetődzött, hogy egy kígyó őrizte a forrást! Felmutatta a „Vizikígyót”. De a jós
isten leleplezte a hazugságot, és büntetésből feketévé változtatta a hollót.
A magyar csillagmitológiában a Holló torz négyszögét „ARVA DORKA SZERENCSÉJE”
néven említik. De nem tudjuk, hogy ki volt ez a Dorka, és miben állt a szerencséje.
A csillagkép-csoport együttese valószínűleg a tavaszi esőket jelképezte.
CORVUS, Crv
δ Corvi, Kettőscsillag, a trapéz alakú csillagkép keleti (bal) felső csillaga. 2,8m fényű fehér
forró óriás, amelynek 8,4m-ós kísérője eléggé távol, 24,2” látszik a főcsillag mellett.
Csillagkép ismeret, 9.
Bevezető alapismeretek 9.
Naprendszeren kívüli („mélyég”) objektumok. Az ókori megfigyelők, hogy a csillagok
közt néhol olyan objektumok is láthatók, amelyek nem pontszerűek, hanem elmosódott
42



foltnak, vagy apró csillagok tömörülésének tűnnek. Ezeket „ködöcské”-nek (lat. nubecula),
vagy „felhő”-nek nevezzék. A távcső használatával (1609 után) kitűnt, hogy egyes ködös
foltok valóban halvány csillagok sűrűbb-ritkább halmazai, másutt, szabálytalan körvonalú,
vagy korong- ill. elliptikus alakú „ködös” objektumok. Galilei a Rák-ban látható „felhőcskét”
már kezdetleges távcsövével is csillagokból álló felhőnek észlelte.
A szétszórtabb, néhány tucat, esetleg néhány száz csillagból álló csoportok, a
nyílthalmazok (vagy galaktikus halmazok) a Tejútrendszer korongjának síkjában
elhelyezkedő, fiatal csillagok csoportja. Az észlelt nyílthalmazok távolsága 1000 fé.
nagyságrendű. Kisebb távcsővel is többségük egyes csillagokra bonthatók.
A nagyjából gömb alakú térbe tömörülő sűrű gömbhalmazok a Galaxist nagyjából gömb
alakú térben helyezkednek el, távolságuk 10 000 fé. nagyságrendű. Csillagaik a Tejútrendszer
legöregebb nemzedékéhez tartoznak. Kisebb távcsőben, vizuálisan többnyire kerek
fényfoltnak látszanak, legfeljebb a peremükön bonthatók egyes halvány csillagokra.
A diffúz ködök a Galaxis csillagai közti térben terjeszkedő szabálytalan alakú gáz- és
porfelhők, a belsejükben levő csillagok világítják meg a porszemcséket (reflexiós ködök), ill.
gerjesztik fénylésre a gázfelhőket. Egyesek ködök a kialakuló csillagok „bölcsői”.
A planetáris (bolygószerű, ill. gyűrűs-) ködök a csillagok „ledobott” gázhéjai. A
szupernóva maradványok a szupernóva robbanások szétszórt részéből alakulnak ki. A fiatal
szupernóva maradványok hasonlók a planetáris ködökhöz. (A nova kitörések hasonló, de
jóval ritkább gázhéjat szórnak szét.)
Az extragalaxisok a Tejútrendszeren kívüli csillagrendszerek. Az extragalaxisok többnyire
több tíztől több ezer tagot számláló galaxis halmazokat alkotnak. A mi Tejútrendszerünk egy
kb. 30 galaxisból álló lokális (helyi) halmaz egyik tagja. Az extragalaxisok a helyi rendszer
tagjait kivéve) nagy sebességgel távolodnak egymástól (ill. a Tejútrendszertől.
Tavaszi—kora nyári ég. A Téli napforduló (december 21) idején a Nap a Nyilazó, majd a
Skorpió csillagai közt vonul át. A szemközti éjszakai égen az Ekliptika északi – az égi
Egyenlítő feletti északi szakaszát látjuk, Ezután a tavasz közeledtével a tavaszi
napéjegyenlőség közeledtével a Nap látszó helyzete egyre közeledik az égi Egyenlítőhöz, az
éjszakai égen – a Nappal ellentétes félgömbön - feltűnnek a tavaszi, hajnalban már a kora
nyári csillagképek. Északon a Nagy Medve közel áll a zenithez,
Áprilisban, májusban a Nagy Medvéből kiindulva könnyen rátalálunk a „Szekér
rúdjától” délre az aránylag kiterjedt, de csak egyetlen fényesebb csillagot tartalmazó
Vadászkutyák-ra (CANES VENATICI). Tulajdonképpen cirkumpoláris csillag, amely
43



azonban a látóhatár közelében már alig kivehető. Régi-új csillagkép: A görög mitológiában
már kutyákként szerepelnek, a legfényesebb csillagának (α Canes Venaticorum) az Asterion,
közelében a halványabb (β CVn) Chara elnevezéssel ismert. PTOLEMAIOSZ
„Almegestjében” is említi, de magát a csillagképet „csak alaktalannak” nevezi. A Kutyák
megnevezés újból csak 1660 után bukkan fel újból, Johannes HEVELIUS katalógusában,
majd John FLAMSTEED véglegesítette a csillagképek közt. Az α CVn megnevezése
EDMUND HALLEY-től származik (egy király-párti főnemes javaslatára): COR CAROLI,
azaz KÁROLY SZÍVE, mivel egyesek szerint különösen erősen ragyogott, amikor II. Károly
1660-ban visszatért az angol trónra..
Ha a NAGY MEDVE szekér-rúdját enyhe ívben déli irányba meghosszabbítjuk, az északi
ég egyik legfényesebb csillagára, az Ökörhajcsár (BOOTES) α-jára, az Arcturus-ra
bukkanunk. Az ókori görögség fontos naptár-csillagnak tekintette. HESZIÓDUSZ szerint: a
téli napforduló (a „legrövidebb nap”) után 60 nappal a napnyugta utáni szürkületben az
Arcturus felbukkan a keleti látóhatáron, akkor „vele jön az új tavasz is”. Kezdődnek a tavaszi
mezőgazdasági munkák. (Kr. e. 800-ban a legrövidebb nap december 28-ra, az α Boo esti
felbukkanása február végére esett.) Bizonyára kezdetben a csak maga az Arcturus – talán a
környező néhány csillaggal – volt a „csillagkép”, csak később egészítették ki a fényes
csillagtól északra eső halványabbakkal „játék-sárkány alakká”, ahogyan ma ismerjük.
Az ÖKÖRHAJCSÁR megnevezése kettős arculatú. Az „Arcturus” név „Medve vezető”-t
jelent. Az év során a csillag mintegy maga után vontatja a Nagy Medvét: amikor az α Boo
magasabbra emelkedik, a Medve is felfelé emelkedik az északkeleti égen. Másrészt a
„Bootes” is az ökörök vezetőjét jelenti („bos”, latinul ökör). Itt azonban nem egy tényleges
ökröt legeltető pásztorra kell gondolnunk, hanem arra, hogy a régi Rómában a Nagy Medvét
„Hét ökör”-nek is nevezték (Septemtriones). A mezőgazdasági naptárcsillag jellegre utal,
hogy az éggömbökön a BOOTES alakját kezében sarlóval ábrázolták.
A korai mezopotámiai kulturában az Arcturus neve SHU.PA volt, ami értelemszerűen
díszes pásztorbotot jelent. Később az „Égi nyáj terelője”-ként is említették. A magyar népi
neve talán azonos a „Boszorkány szeme” csillaggal.
A BOOTES északi részétől keletre egy félkör alakú kis csillag-ív látható, az Északi
Korona (CORONA BOREÁLIS). Egyetlen fényes csillaga az α Coronae, amelynek egyik
leggyakrabban használatos neve a GEMMA, vagyis DRÁGAKŐ. Félkörívben sorakozó
csillagokat a világ számos pontján, egymástól függetlenül koszorúnak, diadalmi jelvénynek,
mély tálnak, vagy hét, tanácsot tartó személynek tekintették. A hagyományos görög legenda
szerint az athéni THÉSZEUSZ azért érkezett Kréta szigetére, hogy legyőzze a „labirintus”
44



ban lakozó, emberpusztító szörnyet, a félig ember, félig bika MINOTAURUSZT. ARIADNÉ
királylány beleszeretett THÉSZEUSZ-ba, és oda adta fénylő koszorúját, hogy az világítsa
meg a labirintust. THÉSZEUSZ valóban legyőzte a szörnyet, és magával vitte a szerelmes
királyleányt, akit azonban később hűtlenül elhagyott. A kétségbe esett ARIADNÉT azonban
az isteni DIONISZOSZ megvigasztalta, és koronáját (koszorúját) felhajította a csillagok közé.
A kínaiak „KUAN SU”-nak, „ÖV”-nek nevezték, a középkori arab népi neve „A dervis
tálja”, vagy a „Koldus csészéje” volt. Dante „Paradicsomkert”-nek mondja Magyar népi neve
– a középkori európai elnevezésekkel egyezően – „Urunk asztala” (Krisztus és apostolai az
utolsó vacsora asztala körül), a palócok közt „Rúzsáskert”, az erdélyi Fel-csikban
„Koszorúcsillag”. Észak-amerikai indiánoknál „Hét tanácskozó törzsfőnök”.
Az ÖKÖRHAJCSÁR és KORONA csillagképektől keletre közepes és halvány
csillagokból álló, nagy kiterjedésű, eléggé nehezen kiismerhető csillagképek csoportja
látható: a Herkules, a Kígyótartó és a Kígyó. A HERCULES (HERCULES) leginkább úgy
ismerhető fel, hogy képzeletben összekötjük az Arcturust a keleten felemelkedő, erős fényű
Végá-val (a Lant alfája). Az összekötő vonal kb. felénél három közepes fényű csillag alkotta
háromszög a Herkules északi része. A háromszög jobb alsó (délnyugati) csillaga egy nagyobb
háromszög felső csúcsa. A két egymásba kapaszkodó háromszög az „óriás dereka”.A
nagyobb déli háromszög déli alapjától délebbre – az előbbiekkel ugyancsak egyenlő oldalú
háromszög alkotva – találjuk meg a Herkules alfáját, amelynek arab neve „A térdeplő feje”
(arab neve Rás al Jatthiyy, ami ma eltorzitva Ras Algethi-nek íródik) .
A HERKULES mondáját maguk az antik görög mitográfusok sem értették. Gyakran „A
TÉRDEPLŐ”-nek nevezték, és az éggömbökön ma is térdeplő óriásnak ábrázolják. A görög
hagyomány szerint az égi Heraklész feje délen, lábai északon vannak, tehát nálunk „fejjel
lefelé lóg”. Lábaival a Kígyót „tapossa”, de összekapcsolásuk csak késői, mesterségesen
alkotott. Ezt az irodalmi magyarázatot vette át a késői mitológia: HERAKLÉSZ volt az a hős,
aki megölte a HESZPERÍDÁK aranyalmákat termő fáját őrző sárkányt, vagy kígyót, a
DRACO-t.
Ugyancsak nehéz ma már megmagyarázni a HERKULES-től délre elhelyezkedő
Kígyótartó (Ophiuchus), valamint az ettől keletre is és nyugatra is ívben elterülő Kígyó
(Serpens) csillagkép eredetét. A Kígyótartó (vagy helyesebben Kígyó hordozó) csillag
csoportja kettészeli magát a KÍGYÓ konstellációt, amelynek nyugati felét a „KÍGYÓ FEJÉ”
nek (Caput Serpentis), nyugati felét a „KÍGYÓ FARKÁ”-nak (Cauda Serpentis) nevezik.
Az ősiségben talán kígyóval harcoló férfit láttak benne. A késői görög-római kori monda
szerint viszont ASZKLÉPIOSZ (latin: ESCULAP), a gyógyítás hérosza, akinek jelképe a
45



kígyó. Az ősi Babilonban az OPHIUCHUS Ninurtának, a déli szél és a birodalom védőjének
jelképe volt.
Az Ophiuchus leginkább felismerhető része a Herkulestől délre elhelyezkedő három
csillag (α, β, κ Ophuchi). A Kígyót eléggé nehéz felismerni, térkép alapján az ismerősebb
csillagképekből kiindulva kereshető fel.
A KÍGYÓTARTÓ csillagaitól délre, a látóhatárhoz közel, felismerhető az Ekliptika
mélyen fekvő a csillagképe, a Mérleg (LIBRA). Bár csak közepes fényű csillagok alkotják, a
torz négyzetet alkotó négy csillaga feltűnik, mivel környezetükben nincsen más fényesebb
csillag. Már a sumer-korban „ÉGI MÉRTÉK”-nek nevezték, jóval később Rómában
„Jugum”-nak, „Mérlegkar”-nak mondták. Az „Igazság mérlegé”-nek is tartották. Már az ókori
csillagászok is a Kr. e. III. és II évezred fordulóján úgy magyarázták a nevét, hogy ebben a
konstellációban volt az őszi napéjegyenlőség pontja, amikor az éjszaka és a nappal időtartama
„egyensúlyban” van. Az antik görögség körében a MÉRLEG összekapcsolódott a mögötte
(keletre) levő SKORPIÓVAL. Két keletre eső csillagát a „Skorpió Óllói”-nak tekintették. A
Skorpiót Ptolemaiosz választotta szét a Mérlegtől. Ma „félúton” van az őszi napéjegyenlőség
és a téli napforduló közt.
VADÁSZKUTYÁK, CVn
α2 Canum Venaticorum. Cor Caroli. 2,9m fényességű tág csillagpár, a 117 fé távolságban. A
pár tágassága 19,2”, a kísérő csillag fényessége 5,5m. A főcsillag A0 típusú forró fehér óriás, a
változó mágneses terű csillag-típus névadója. Az első csillag volt, amelynek erős mágneses
terét HORACE W. BABCOCK 1946-ben kimutatta. Maximális mágneses tere 5500 Gauss,
közel tízezerszerese a földmágneses térnek. Erőssége 5,47 napos periódussal ingadozik.
M51+NGC 5195. Kettős extragalaxis. A nagyobb, spirális csillagrendszer 8,4m
összfényességével már kisebb távcsővel is látható. Kísérője 10,5m fényességű A rendszer
távolsága 23,4 millió fé. A spirális rendszer tényleges átmérője 38 000 fé, kb. a Tejútrendszer
méretének harmada. Az óriás távcsövekkel és űrteleszkóppal készült képek arra mutatnak,
hogy a spirális galaxist körülvevő övében – a halóban – ma is folyik csillagok keletkezése. A
kisebb, szabálytalan kísérő valószínűleg térbeli mozgása során a múltban áthatolt a nagyobbik
rendszeren. LORD ROSSE nevezte el „Örvény-ködnek”, amikor 1845-ben felismerte a
spirális szerkezetet. A spirális alakot fotografikusan GOTHARD JENŐ igazolta 1892-ben.
ÖKÖRHACSÁR, Boo
α Bootis (Arcturus) Az északi ég egyik legfényesebb csillag, -0,04m, sárga óriás, a Napnál
alacsonyabb hőmérsékletű (K1 típus). Változó fényű, fényingadozása azonban csak 0,1 mg-t
tesz ki. Közeli csillag, távolsága 36,7 fé. A csillagászat történetében nevezetes. 1718-ben
46



EDMUND HALLEY kimutatta, hogy elmozdul a környező csillagokhoz képest. 1933-ban a
fényével nyitották meg a chicagói Világkiállítást.
M3. Szép, fényes gömb alakú csillaghalmaz. Az Arcturus és a Nagy Medve „rúdjának”
utolsó csillaga közti összekötő vonalban, az előbbihez 1/3-ad résszel közelebb található.
Összfénye 6,2m, könnyen felismerhető. Látszó átmérője 18’, távolsága 33 900 fé, kb. a
holdkorong harmada. Ebből számolva valódi átmérője 180 fé. 200-nál több változócsillagot
tartalmaz, ezek nagyrészt RR Lyrae típusúak. A külső övezetében sok fiatal csillagot
tartalmaz.
ÉSZAKI KORONA, CBr
α Coronae Borealis (Gemma). Fényessége 2,2m, fehér, forró főágbeli csillag. (színkép: A0),
távolsága 75 fé. Egy kísérője van, amely 17,36 nap alatt kerüli meg a főcsillagot. Amikor a
kísérő elhalad a csillag és a Föld összekötő vonalán, a látszó fényesség csökken (Algol típusú
fedési változó). A kísérő a Naphoz hasonló típus (sárga törpe).
R CrB. Változócsillag-típus névadója. G0 típusú sárga óriás. Maximális fényessége kb. 5,9m,
a fénye azonban szabálytalan időközökben 10-12, néha 14m-ra csökken, Ilyenkor néhányszor
10 napig, esetleg több száz napig is minimumban van. A fényváltozást a csillag körüli, változó
sűrűségű és átlátszóság porfelhő okozza. A porfelhőben szén jelenlétét mutatták ki.
Távolságát csupán becslés alapján 815 fé-re teszik.
HERCULES, Her.
α Herculis (Ras Algethi). Változófényű vörös óriáscsillag, közepes fényessége kb. 2,9m,
szabálytalan hullámzású. Távolságát újabban 360 fé-re teszik. M5 tipus, felszíni hőmérséklete
3300 K fok. Tényleges átmérője a Napénak 400-szorosa (60 000 millió km). Kettős
rendszer, a két komponens távolsága 580 Csill. egység (87 000 millió km), keringési idejük
3600 év.
M13 (Hercules gömbhalmaz). A legismertebb gömb alakú csillaghalmaz. Összfényessége
5,6m, puszta szemmel látható, de csak 1714-ben fedezte fel EDMUND HALLEY. Mintegy
300 000-szeres Nap-fényerejű, számos változócsillagot tartalmaz. A Tejútrendszer legöregebb
csillagaihoz tartoznak. Újabb mérések szerint a távolsága 25 100 fé., átmérője kb. 143 fé.
KÍGYÓTARTÓ – KÍGYÓ, Oph, Ser
Az Ophiuchus és Serpens összefonódó csillagképekbe belenyúlik a Tejút egyik, délnyugatra
ágazó szakasza. A két konstelláció számos gömbhalmazt tartalmaz.
M 9 (Oph).8,5m fényességű, távolsága 26 800 fé. Középpontja felé erősen sűrűsödő, kb.
120 000-szeres Nap-fényességű gömbhalmaz, átmérője 45 fé.
47



M10 (Oph) Távolsága 14 400 fé, ezért kis méretei mellett is fényesnek tűnik: 6,4m. Tényleges
átmérője kb. 85 fé. Kézi látcsővel is megpillantható.
M12 (Oph), 7,9m fényes, távolsága 16200 fé.
RS Oph, Változófényű csillag, az un. visszatérő (rekurrens) nóvák csoportjához tartozik. Egy
főágbeli vörös csillag (M2 típus) körül keringő forró fehér törpe (B0) folyamatosan
gázanyagot szakít ki a főcsillag légköréből, amely a kísérő körül korong alakú felhőt alkot. A
kísérőbe csapódó gázfelhő időről időre erős fellángolást hoz létre. A csillagpár fényessége
ilyenkor a 12,5m alap-fényességről a puszta szemmel való láthatóságig (max. 4,8m) emelkedik.
M5 (Ser), közeli gömbhalmaz, összfénye 6,6m, távolsága 24 000 fé. A legnagyobb méretű
ismert gömbhalmaz, átmérője 160 fé. Kis látcsővel is észlelhető.
Csillagképek ismerete, 10.
Bevezető ismeretek, 10.
A déli félgömb csillagképei. Az antik görög-római, és az iszlám csillagismeret, majd
felmérés a Földközi-tenger térségében látható éggömbre terjedt ki. Az alacsonyabb földrajzi
szélességen olyan csillagokat is jegyzékbe vehettek, amelyek ma pl. Közép-Európában nem
láthatók, ill. csak egy részük látható. Ilyenek: Déli Halak (Piscis Austrinus), Darú (Grus),
Galamb (Columba), Argo Navis (Argonauták hajója – Ma három különálló részre felosztva),
Kentaur (Centaurus), Farkas (Lupus), Oltár (Ara), Déli Korona (Corona Australis).
Jelenleg Közép-Európából a Darú, az Argonauták hajójá-ból alakított Hajógerinc
(Carina), Hajótat (Puppis) és Vitorla (Vela) csillagképekből, a Skorpióból, a Nyilazóból, a
Kentaurból, az Eridanusból, a Vizi kígyóból csak az északi rész csillagaiból csak az északi
rész látható.
Az ég déli pólusának környékét az európai tudomány csak a XV. sz-tól ismerte meg. A
déli ég egyik kicsi, de nevezetes csillagképét, a „Dél kereszt”-jét az ókorban ismerték ugyan,
DANTE 1300-ban említi az „Isteni színjáték” második részében. Az újkori hajósok „újra
felfedezték”, az angol E. MOLLYNEUX 1592-ben kéziratos éggömbjén ábrázolta, J. BAYER
„Új kereszt” néven térképén ábrázolta (1603). A déli Pólus környezetének első felmérője
1595-ben a németalföldi PETER DIRKSZOON KEYSER hajó-navigátor adatait P.
PLANCIUS és J. HONDIUS 1598-ban készített éggömbön feltüntette, J. BAYER pedig
1603-ban kiadott atlaszában 12 új csillagképet alakított ki. A következő évszázadokban egyre
pontosabb mérések alapján számos újabb csillagkép-alakot állítottak össze, pl. LACAILLE az
1752. évi Dél-afrikai expedíciója után húsznál többet.
Ezek közé tartozik pl. a Paradicsommadár (APUS), a Szobrász véső (Caelum), a
Kaméleon (Chameleon), az Aranyhal (Doradus), a Vegyi kemence (Fornax), az Indián
48



(Indus), a Mikroszkóp (Miscroscop), a Légy (Muscae), a Szintező (Normae), az Oktáns
(Octans), a Páva (Pavo), a Főnix (Phoenix), a Hajó-kompasz (Pixis), stb.
Az új csillagképek egy része a maguk korának műszaki vagy tudományos újdonságait,
eszközeit örökítik meg, más részük az akkor nagy figyelmet keltő természeti objektumokat
jelképeznek. Akad néhány tréfás elnevezés, pl. a „Déli Vizikígyó” vagy másként „Hím
vizikígyó” (Híydrus), amelyet J: BAYER azért alakított ki, hogy az antik hőstény kígyónak
párja legyen,
A déli félteke leglátványosabb objektumai a Magellán felhők, a Tejútrendszer kísérő
galaxisai. A Nagy Felhő (Nubecula Maior) az Aranyhal csillagképben közepes távolsága
162 000 fé., mintegy milliárd csillagból álló, eltorzult elliptikus rendszer. A Kis Felhő
(Nubecula Minor) a Tukán csillagai közt 196 000 fé. távolságú. Mindkét felhőt hidrogén
övezet köti össze a Galaxissal. A Kis Magellán Felhőben megfigyelt RR Lyrae típusú
változócsillagok vizsgálata alapján sikerült HENRIETTA LEAWITH asszonynak 1912-ben
megállapítani e csillagok periiódusa és fényessége közti összefüggést.
A nyári Tejút csillagai. A nyár, kora ősz esti égboltján három fényes csillag uralkodik: a
zenit közelében a Lant alfája, a VEGA, amelytől délkeletre látszik a Hattyú alfája, a DENEB,
és alattuk, délen, egy csúcsával lefelé forduló háromszög alsó hegyén a Sas alfája, az ATAIR.
A „Nagy nyári háromszög” csillagai közt vonul át a TEJÚT (nálunk látható) feltűnő, amely a
déli látóhatáron, a Skorpió és Nyilazó közt látszik a legfényesebbnek.
Az Ekliptika déli ágán, a Skorpiót követi a Bak (Capricornus) kiterjedt, de halvány
konstellációja. Ábrázolása kecskebak fejű, de halfarkú „kettős lény”, a sumer Úr városban
talált pecsételő henger EA-nak, a Föld és a mélységbeli vizek istenének jelképeként mutat be.
Babiloni neve „Kecskebak-hal”. A név eredete tisztázatlan, lehetséges, hogy egy ma már nem
azonosítható, „bakhal”-nak nevezett halfajta évszakos elszaporodására utal. A korai római
naptár szerint az év akkor kezdődött, amikor a Nap a Bak csillagkép közepén tartózkodott, és
a nappal már félórával hosszabb volt az éjszakánál.
A Bak már a kora őszi éjszakákon emelkedik magasra. Halvány csillagai egy lefelé (déli
irányba) domborodó nagy ívet alkotnak. Felkeresését megkönnyíti, hogy nyugati (jobb oldali)
széle a Vegát, és Deneb-et összekötő egyenes meghosszabbításában található.
A délnyugati égen már lenyugvóban van a Kentaur (Centaurus), amelynek néálunk már
csak a felső része emelkedik a látóhatár fölé. Az ókorban ez a terület a precesszió folytán
magasabban látszott a látóhatár felett, mint ma. A Kentaur mondája nem világos. A derékig
ember, azon alul ló-testű alakot, nyíllal a kezében ábrázolták.
49



A nyári ég csillagai
A „nyári Tejút” látványa, kiterjedése eléggé jelentősen változik. A Deneb előtt egy fényes
területet találunk. A Hattyú déli részén látszólag kettéválik, valójában itt egy kiterjedt sötét
gáz-porfelhő takarja előlünk: az „ÉSZAKI SZENESZSÁK”.Nyugati ága a Kígyótartó-ban
egyre halványodva eltűnik. Keleti ága azonban egyre fényesebben folytatódik a Sas csillagai
közt, majd annak déli végénél, a kis Pajzs (Scutum) csillagképben újból kifényesedik: ez a
SCUTUM FELHŐ. Alatta találjuk a legfényesebb szakaszát, a Skorpióban..
A Tejút mentén helyezkednek el a Nyári háromszög csillagképei. A tetőpont közelében
ragyog a Lant (LYRA), aránylag kicsiny, de jellegzetes konstellációja. Az α Lyrae (Vega) az
északi ég legfényesebb csillagai közé tartozik. Ókori megnevezései népenként és koronként
változatosak. A Kr.e. II. évezredben az „Akkád csillagai” táblázatban „Kecskecsillagként”
50



szerepel (de nem azonos a görög-római Anyakecskével!), utóbb Gulának az orvoslás
istennőjének jelképe. A korai görög monda szerint HERMÉSZ-nek, a hangszer feltalálójának
Lant-ja, amelyet egy teknőc páncéljából készített. Ez a monda azonban egy korábbi, más
értelmű elnevezésre utal. Korai görög neve „Kitárá”, annyi mint „teknőc páncél” – innen ered
a mai „gitár” megnevezés! -, és ARATOSZ is „Kis teknőc”-ként említi. Régi ábrázolásai egy
sas-szerű madárnak mutatják (talán Zeusz, sas képében), amint lantot tart a karmai közt.
Magyar népi neve „CSŐSZ”. Eredetét azonban nem magyarázzák. Korábban talán
„Őrszem”, vagy „Előőrs” lehetett, aki a hadseregnek képzelt Hattyú menetelését biztosítja. A
XVIII-XIX. sz-i magyar parasztság számára azonban ez a katonai jelentés már értelmét
vesztette, és a hadseregre vigyázó őrszemből terményőrző csősz lett.
A LANT-tól kissé délkeletre a nagy kiterjedésű Hattyú (Cygnus) kereszt alakú
csillagképe könnyen felismerhető. A Kereszt csúcsa a fényes α Cyg, a DENEB, a többi
csillag közepes fényű. A kereszt hosszabb szára déli irányba nyúlik, a Tejút tengelyébe esik.
Bár nem tartozik a naptárcsillagképek közé, az ókortól számontartották, többnyire valamilyen
madár-jelképként. A görögségnél kezdetben „Madár”-nak, vagy „Tyúk”-nak említették,
HIPPARKHOSZ-nál már „Hattyú (Küknosz)”. A kinyújtott nyakú madár feje a kereszt alak
déli talpa, az ALBIREO (eredeti arab nevén: Al Minhar al Dajajah = A tyúk csőre), a középső
csillag a madár melle, a DENEB (Al Dhanab al Dajajah) a madár farka.
A kanonizált görög monda azt a HATTYUT ábrázolja, amelynek alakját ZEUSZ magára
öltötte, hogy így tegye magáévá a spártai királyleányt, LÉDÁ-t.
Az arab és európai mondakör többnyire hadsereget látott a kereszt-alakban, amelynek
vezére a DENEB, sereget a kereszt rövidebb szárának három csillaga jelzi, és az ALBIREO a
sereghajtó. Ilyennek látta a régi magyarság is: „Hadsereg”-nek,”Hadmenet”-nek nevezték, az
α Cyg a „Zászlótartó”, a kereszt karja a „Három hadnagy”, talpa a β Cyg a „Sereghajtó”.
Mivel a Tejút a legtöbb nép képzeletében a „Lelkek útja”, ez a hadsereg is a csatában elesett
vitézek túlvilági menete volt. A hadmenetnek előőrse (őrszeme) lehetett egykor a Lant Vegá
ja. Később a harcias kép békés túlvilági nászmenetté szelídült: az α Cyg a Nászvezető, akit a
„Három vőfély” követ, és a β Cyg „Sereghajtó” zár be. A XIX. sz-i gyűjtésekben azonban
gyakran csak „Köröszt”, vagy „Katolikus kereszt” csillagkép. Az alföldi betyárvilág emléke,
hogy a lopni induló legénynek fel kell néznie az égi „kereszt”-re, és ha jól fohászkodik, nem
csípik el. Az α Cyg előtti fényes Tejút-felhő a „Tündérek fordulója”, ahol az ezüst sávon
sétáló tündérek, visszafordulnak délnek. (A Teje felhőjétől északra a fényessége erősen
csökken, ezért nem mennek tovább erre a tündérek.)
51



A „harmadik madár” (ha a Lantot is hangszert tartó madárnak tekintjük) a Hattyútól délre,
nálunk már a déli látóhatárhoz közel, a Sas (Aquila), amelynek alakjában eléggé felismerhető
egy repülő madár körvonala. Feje és melle a fényes ATAIR (írják ALTAIR-nak is), arab
nevén „Al nasr al Táir = A repülő sas”. Törzse a δ, farka a legdélibb λ Aql, két kiterjesztett
szárnya északon a ζ, délen a θ. Az ősiségben lélekmadár lehetett, amely a Tejúton holtak
lelkét ragadja az égbe. Babilonban ui. a neve „A Sas és a holt ember” volt. Ez az ábrázolás a
görögségnél a GANÜMÉDÉSZ- mondát alakította ki. Ganümédész – latinban Antinous -,
Spárta királyának feltűnő szépségű fia, Ida hegyén legeltette apja nyáját, amikor ZEUSZ
megpillantotta, és az Olympusra ragadta magával, ahol az istenek pohárnoka lett (mellesleg
pedig saját fiú-szeretőjévé is tette). Ezért a régebbi katalógusokban, térképeken a csillagkép
neve SAS ANTINOUSSZAL elnevezéssel szerepel. Antinous-t azonban az IAU reviziója
törölte.
A magyar csillagmondák kétféle képen is ismerik. Az alföldi legenda szerint az Atair a
„Cigány”, aki a „Szérű”-ről (Cygnus Tejút-felhője) szalmát lopott, de a „Csősz” (Vega)
rajtakapta, a tolvaj azonban a lovak közé csapott, azonban a szalma leszóródott a szekérről
(Tejút). Érdekes a Dél-magyarországi „Tévelygő juhász” monda, amely szerint a „Juhász”
(Atair) elszunnyadt, közben a birkák elszéledtek. Mire felébredt, már csak egy-két csellengő
birkát talált, a nyáj már ott porzott a „Kerekerdő” (Tejútfelhő a Sas alatt) táján.
A SAS alatt, részben az egykori ANTINOUS csillagaiból HEVELIUS alakította ki a kis
Pajzs (Scutum) csillagképet, SOBIESKI JÁNOS lengyel király tiszteletére, akinek nagy
része volt 1683-ban a Bécset ostromló török sereg feletti megsemmisítő győzelemben.
A HATTYÚ és a SAS közt néhány kis csillagképet találunk, amelyek részben már a
görög-római csillagászok, részben a modern kor alkotásai. A „Hattyú fejé”-től délre a Kis
Róka (Vulpecula) ugyancsak HEVELIUS képzeletének szülötte. Eredetileg „Róka a luddal”
néven jelezte (a kis róka ellopja az ólból a kövér ludat). Halvány csillagait legjobban a β
Cygniből kiindulva lehet felismerni. Alatta, a SAS α-ja fölött eléggé jól felismerhető egy kis
csillagsor, a Nyíl (Sagitta), amely már ókori elnevezés, bár eredete vitatott. Egyesek szerint
APOLLÓN (a napisten) nyila, amellyel az óriás Küklopszokat megölte. .Mások szerint az
ekliptikai nyilazó Kentaur lőtte ki.
Legjellegzetesebb az Atairtól keltre a Delfin (DELPHINUS): a fejét egy kis rombusz
formájú csillag csoport alkotja, amelyből délre nyúlik a a Delfin farka. Eredete vitatott, az
antik görögségnél azonban már „Szent hal” elnevezéssel ismerték. OVIDIUS egy kedves
mondát írt le, amely szerint annak a delfinnek emléke, amely megmentette a híres lantművész,
ARION életét. A Korinthoszba hajózó énekes aranyait a hajósok elrabolták, őt magát a
52



tengerbe lökték. A művész megható búcsú dalára azonban a delfinek a hajó köré gyűltek, az
egyikük a hátára vette, és meg sem állt vele Korinthoszig. Mivel a delfin gyorsabban úszik a
vitorlásnál, a kikötői rendőrség már tárt karokkal várta a megdöbben kalózokat.
Magyar népi neve „Furú” (Fúró), vagy „Kis köröszt”.. A hagyomány szerint az a lótolvaj,
aki az égre tekintve azonnal felismeri a Kis kereszt-et, sikerrel fog járni.
A Delfin előtt a Kis Ló (EQULEUS) jelentéktelen, halvány csillagok alkotta alakzat, nem
könnyű felismerni. Elnevezése nem fiatal lóra: csikóra utal, hanem azt jelenti, hogy csak a ló
fajét és nyakát ábrázolja (mint a sakk-játok lovánál). Voltaképpen nem ismerjük a név
eredetét. Csillagait egykor a Delfinhez sorolták, de HIPPARKHOSZ és PTOLEMAIOSZ
„Lófej”-nek nevezi.
A SAS-tól, és nyugatabbra a KÍGYÓTARTÓ-tól délebbre, Közép-Európából szemlélve
már a látható közelében a nyári ég jellegzetes csillagképe, a Skorpió (Scorpius), ettől
keletebbre a Nyilazó (NYILAS, Sagittarius) ekliptikai konstellációja. Itt távolodik el a Nap
évi útja legdélebbre az égi Egyenlítőtől. Tőlünk a két csillagkép leginkább délre fekvő
csillagai már nem emelkednek a horizont fölé. A Skorpióból a fényes, vörös színű α Scorpii,
az ANTARES könnyen felismerhető, június közepén az éjjeli órákban delel, nálunk alig 16°
ra a látóhatár felett. Neve „anti Árész”-ből ered, és vörös színére utal: Árésszel (Rómában a
Marssal), a háború és vérengzés urával versengőt jelent. Az Anterestől nyugatra
legyezőszerűen elhelyezkedő három csillag a skorpió „Feje”. Az α Sco-től kletre induló
csillagsor tőlünk a láthatár alá tűnik, majd újra északnak fordulva jóval keletebbre emelkedik
a horizont fölé. Valaha a Kr. e. III. évezredben a precesszió következményeként a Skorpió (és
a Nyilazó is) jóval magasabbra emelkedett az látóhatár fölé. Az ősi Kínában az ANTAREST
”Tűzcsillag”-nak nevezték, és feltűnése az esti szürkületben a tavaszi munkák kezdetét jelezte.
Mezopotámiai égbolt megfigyelők már a Kr. e. IV. évezred végén is „SKORPIÓ-csillag”
volt. A Kr. e. II. évezredben NISZABA-nak, Akkádban NABU istennek, a szellemi
foglalkozásoknak, és a csillagászat istenének szentelték. Általában egy jótevő hatalom jelképe
volt. A görögség megtartotta a Skorpió nevet, de már pusztító jelentéssel: ARTEMISZ
parancsára ez a skorpió ölte meg ÓRIONT, az égi vadászt.
A következő Zodiákus csillagkép a Nyilazó, vagy Nyilas (Sagittarius), amelynek nyugati
szélén van jelenleg a téli napforduló pontja. A legrégebbi mezopotámiai jelölések is
emberfejű, ló testű alaknak mutatták, kettős arccal: előre néző ember-arccal, és hátra forduló
tigris fejjel. NERGAL istennek, a tűz és a pusztulás jelképe volt, aki alászállt az alvilágba,
hogy megbüntesse Ereskigal istennőt. A jelképes elbeszélés talán arra utal, hogy az
Ekliptikának ezen a táján kezdett a Nap az égi Egyenlítő alá szállni. A görög-római csillag
53



mitológia néha kentaurnak, máskor – megkülönböztetésül a valódi KENTAUR csillagképtől
derékig emberi testű, de bakkecske lábú alaknak mutatja. Ezt az alakot KROTOS-nak
tartották, a művészetet jutalmazó taps istenének. Egy másik változat KHEIRÓN-nak, a
gyógyító tudományú bölcs kentaurnak tartja, akit Heraklész véletlenül megsebesített. Zeusz az
égbe emelte, hogy megszabadítsa szenvedésétől.
A Nyilazó egyik magyar népi neve „Törökországi Göncöl szekér”, vagy röviden
„Törökszekér”, másutt „Talyiga”. A tőlünk látható része valóban egy felfordított, torz
„Göncol szekérre” emlékeztet. Szeged-környéki elnevezése „Sánta Kudus és a Talyigája”.
A csillagkép itt összekapcsolódik a a Skorpió Antares-ével, amelyet „Szépasszony”-nak
neveznek. A Szépaszzony a Sánta Kudus felesége (vagy inkább babája), azonban megcsalta a
Kudus-t aki megy hűtlen asszonya után, de soha sem éri utol. Az égi „Szépasszony” azonban
nem valóságos szép asszony (falu szépe), hanem országszerte ismert ártalma démoni lény.
Bajt, betegséget okoz, elcseréli az egészséges újszülötteket nyomorék csecsemőkre,
elbolondítja a férfiakat. Nyáron többnyire napszúrást okoz. Talán innen van a népi neve:
abban az időben (június-július), amikor az Antares az esti égen látható, a tűző napon dolgozó
földműveseknél gyakori a napszúrás. A Sánta Kudus ilyen értelemben szintén nem „koldus”,
hanem talán egy egykori tűzisten vagy napisten eltorzult neve (pl. a balkáni Kudai-tűzistené?).
Erdélyben a Szépasszony megcsalta kedvesét, aki ezért megütötte, majd alámerült a
„Kristálytó”-ba, ahol a hűtlen kedves ezer évig várhatja. Ül a Kristálytó mellett és locsolgatja
a „Szépasszony vászná”-t, amelyről a lepergő víz a hajnali harmat. A Kristálytó alighanem a
Tejút legfényesebb déli része a Nyilazóban, a SZÉPASSZONY VÁSZNA maga a Tejút.
HATTYÚ, Cyg
α Cygni, Deneb, fényessége 1,25m, kis mértékben változik, távolsága 1411 fé. Fehér óriás
(A2,5 típus), átmérője 200-szoros Nap-átmérő, fényereje a Napének 160 000-szerese.
β Cyg, Albireo, tág kettőscsillag, összfénye 3,1m, a két komponens 3,4 és 4,6m fényességű.
Összetartozásuk nem bizonyított, a β Cyg A távolsága 434 fé, a B 400 fé. A fényesebb csillag
sárgás-vörös óriás (K5 tip.), a halványabb fehér főágbeli (B8). Már kis távcsőben elétrő színű,
szép pár. Tágasságuk 34,8”.
χ Cyg. Jellegzetes Mira-típusú változófényű csillag, maximumban puszta szemmel látható
(3m), minimumban 14n-ig csökken. Periódus átlagosan 408 nap. Távolsága 615 fé. Vörös óriás
csillag, színképe S6-S10 közt változik, felszíni hőmérséklete kb. 2600-4000 K fok közt
hullámzik.
P Cyg, változófényű csillag (korábban a változók egyik típusának névadója), fényesesség
fellángolását két alkalommal észlelték (3m-ig emelkedett, azóta kis hullámzással 4,7m körül
54



ingadozik. B2 tipusú forró fehér óriás, folyamatosan, változó intenzitással gázkiáramlás lép ki
a légköréből. (Un. héjcsillag.) Távolságát 5000-8000 fé-re becsülik. Fényerőssége a Napénak
kb. 500 000-900 000-szerese.
61 Cyg. Többszörös csillag-pár, egyike az első csillagoknak, amelyeknek távolságát sikerült
meghatározni (F. W. Bessel, 1838-40): 11,4 fé. Összfényességük 4,8 fé. A csillagpár
tágassága 39,9”.
NGC 7000. „Észak-Amerika köd”. Diffúz, nagy kiterjedésű, szabálytalan határvonalú
csillagközi gáz-porfelhő. Összfényessége 4m, de nagy kiterjedése következtében (75x110’)
felületi fénye kicsi, fényerős kézi látcsőben látszik a legjobban. Távolságát 1600 fé-re
becsülik.
NGC 6960, „Cirrusz-köd” Hosszan elnyúló, keskeny, fonalas szerkezetű ívelt gázfelhő.
Fényerős nagy teleszkópokkal fényképezve a halványabb részletekkel kiegészítve korong
alakú felületet alkot, amelynek összfényessége 7m, de kiterjedése következtében felületi fénye
kicsi. 5000-6000 évvel ezelőtti szupernóva robbanás maradványa. Röntgensugárzása
kimutatható. Távolságát 1470 fé-re teszik. Legfényesebb íve az 52 Cyg mellett kézi látcsővel
észrevehető.
LANT, Lyr
α Lyrae, Vega. Az északi ég legfényesebb csillagai közé tartozik,0,03m, jellegzetes forró,
fehér főágbeli csillag (A0 típus). Korábban a fénymérés „standard” csillagának tekintették, de
kitűnt, hogy fénye kismértékben változik. Közeli csillag: táv 26,0 fé. Gyors tengelyforgású,
kb. 12 óra alatt végez egy fordulatot, egyenlítői pontja 274 km/s sebességgel mozdulnak el.
Űrteleszkópok a csillag körül kiterjedt porfelhőt mutattak ki.
β Lyr. Optikai változócsillag-típus névadója: egymáshoz szoros közelségben keringő
csillagpár, amelyek keringési síkja a látóirányba esik, ezért szabályos periódusban eltakarják
egymást. Amikor a halványabb komponens fedi el a fényesebbet, a fényesség csökkenés
erősebb (főminimum), ha a fényesebb takarja a halványabbat, a gyengülés kisebb (mellék
minimum). Távolság: 836 fé. A fényesség 3,2-4,4m közt változik, periódusa 12,9 nap. Két
forró fehér csillag, kölcsönös távolságuk 0,28 Csill. Egység (48 millió km). A nagyobb
tömegű csillag folyamatosan gázfelhőt tép ki a másik komponensből, amely spirális pályát
alkotva gyűrűt képez a kísérő körül. A csillagpár színképének periodikus változását már
GOTHARD JENŐ (1852-1909) megállapította, 1884-ben, de a jelenség magyarázatát csak
ötven év múlva tudták megadni, a gázburkot pedig egy évszázaddal később nagy felbontású
optikai rendszerekkel közvetlenül is észlelték. A rendszernek egy optikailag is látható kiérője
(7,2m, tágassága 45,7”) maga is színképi kettőscsillag.
55



ε Lyr. Többszörös csillagrendszer: Két távoli komponense 4,7 és 5,1m, tágasságuk 207” =
3,45’, elméletileg puszta szemel is kettősnek látszik. Mindkét összetevő mega is teleszkópikus
kettős, 2,6” ill. 2,2” tágassággal. A rendszer távolsága: ε1 168 fé, ε2 155 fé.
M57, „Lyra gyűrűsköd”. Aránylag nagy látszó átmérőjű planetáris köd, kissé elnyúlt ellipszis
alakú korong, 230” = 3,8’ legnagyobb átmérővel. Összfénye 8,8m. A gyűrű gáz mivoltát már
WILLIAM HUGGINS kimutatta 1867-ben. GOTHARD JENŐ fotografikusan fedezte fel a
központi csillagát, amelynek közepes fényessége optikai tartományban kb.15,7m (változó).
Távolsága 2300 fé. A központi csillaga forró fehér törpe, 125 000 K fok felszíni
hőmérséklettel, ennek „ledobott” külső gázhéja, amely 20-30 km/s sebességgel tágul szét.
SAS, Aql
α Aquilae, Atair. A legközelebbi csillagok egyik, távolsága 16,4 fé. Fényessége 0,8m. Egyike
a leggyorsabb tengelyforgású fehér (forró) főágbeli csillagoknak, 9 óra alatt végez egy
fordulatot, egyenlítő pontjai 240 km/s sebességgel mozdulnak el. A gyors forgás hatására a
alakja erősen lapult ellipszoid, nagy felbontású műszerekkel közvetlenül is kimutatták.
η Aql. Fizikai (lüktető – pulzáló) változócsillag alcsoport névadója. Fénye 3,5-4,4m közt
változik (puszta szemmel is követhető), a Cepheida típusú csillag fénye a minimumtól
gyorsan nő, a maximum után előbb gyorsan csökken is, majd egy ideig a gyengülés megáll
(néhánynál második maximum lép fel)., majd újra gyorsan esik. Fehér óriás hőmérséklete
(színkép típusa) a fényességgel változik (F6-G4) Periódusa 7,17 nap. Távolsága 91 fé.
NYÍL, Sga
M71 (Sagittae), érdekes, aránylag fényes gömbhalmaz, sokáig nem döntötték el, hogy
rendkívül sűrű nyílthalmaz, vagy nagyon szórt gömb alakú csillaghalmaz. Jelenleg már
tisztázott, hogy eléggé egyedi szerkezetű, sok vörös óriás csillagot tartalmazó gömbhalmaz.
Központja erősen sűrűsödik, peremvidékén azonban nagyon szétszórt. Összfénye 8,2m,
távolsága 18 000 fé. A γ és δ Vul közti összekötő vonalban, egy halványabb csillag mellet
található.
KIS RÓKA, Vul
M27 (Vulpeculae), „Súlyzó köd”, aránylag fényes planetáris köd (összfénye 7,4m, optikailag
14’ hosszú, piskóta alakot mutat. Fotografikusan korong alakú, közepén 13,5m-os központi
csillaggal. Megállapítható, hogy 100 év alatt 6,7”-et tágul, ennek alapján a központi csillag
3000-4000 éve ledobott gázhéjat. GOTHARD JENŐ spektrográf felvételeivel kimutatta, hogy
fényében a hidrogén gerjesztett, kék színű sugárzása uralkodik, ez okozza, hogy optikailag is
kékes-zöld árnyalatúnak látszik.
56



DELFIN, Del
γ Delphini, tág kettős pár, összfénye 4,6m, tágasága 9.1”, távolsága 101 fé. A fényesebb (4,3m)
komponens sárgásfehér, a halványabb vöröses-sárga (F7 + K1), keringési idejük 3250 év. A
halványabb összetevőnek optikailag láthatatlan, Jupiter-tömegű kísérője van, kb. 1,5 Csill.
egység távolságban (225 millió km), amelynek keringési periódusa 5,25 nap.
PAJZS, Sct
M11 (Scuti), Vadkacsa-halmaz, A SAS farka alatt, egy kis, hegyes-csúcsú csillag
háromszög mellett könnyen felismerhető, összefénye 6,3m. A legsűrűbb nyílt csillaghalmaz,
közel 3000, többségében forró csillag alkotja, ezek közül 400 aránylag fényesebb. Kézi
látcsőben elmosódott foltnak látszik, kis csillagászati távcsővel alakja egy távolban vonuló
vadkacsa-rajra emlékeztet. Távolsága 6000 fé.
SKORPIÓ, Sco
α Scorpii, Antares, vörös óriás csillag, kettős rendszer. Fényessége 1,1m, hosszú időszakban
változik, színképe M1,5 (mélyvörös), távolsága 600 fé. Az első csillagok egyke, amelynek
átmérőjét közvetlenül megmérték (1921). A Napnál 600-szor nagyobb (400 millió km)
gázgömb, a Naprendszer központjába helyezve a Mars is a csillag belsejében keringene.
Modern mérőtechnikával megállapítható a csillag-gömb torzult lapult gömb, vagy tojás
alakja. Kísérő csillaga fehér törpe (B4 típus), távolsága a főcsillagtól 500 Csill. egység
(75 000 millió km).
M4 Sco. A legközelebbi ismert gömbhalmaz, távolsága 7000 fé. Összfényessége 5,6m. Látszó
átmérője 26’, tényleges mérete 58 fé.
NYILAZÓ (NYILAS), Sgr
A Tejút középpontja a csillagkép irányába esik. Helyzete: Rektaszcenzió = 17h 45m 40s,
deklináció = -24°00’28” A Nap távolsága a galaktikus központtól 27 000 fé. A Tejút
legfényesebb része takarja előlünk: a Sagittarius (spirál) kar, amelyet több helyen jól
megfigyelhető sötét ködök szakítanak meg. Az égboltnak ezen a területén számos nyilt- és
gömbhalmaz, diffúz köd található.
M8, „Laguna-köd”. Kiterjedt csillagközi gázköd, belsejében számos keletkező csillag nyoma.
(un. Bok-globulák). Összfényessége 6m, nagy kiterjedése következtében a felületi fényessége
kicsi (kb. 7m).
M17, „Omega-köd”. Kiterjedt csillagközi felhő, fényessége 6,0m, távolsága kb. 5000 fé.
M20. Három osztatú (Trifid)-köd. Érdekes, látványos diffúz köd, amely egy szétszórt nyílt
csillaghalmazzal társul. Távolsága bizonytalan, 1500 és 9000 fé közé teszik. Közelében van
jelenleg a téli napforduló helye az Ekliptikán.
57



BAK, Cap.
α1-α2 Capricorni. Optikai kettőcsillag, amelynek a tagjai azonban fizikai kettősök. A 4,6m
fényes alfa-1 távolsága 569 fé, a 3,6m-ós alfa-2 106 fé távolságban van. Puszta szemmel is
szétválasztható. Távcsővel mindkét csillag maga is jól bontható kettős rendszer.
KENTAUR, Cen.
α Centauri. THOMAS HENDERSON angol csillagász a Fök-földi csillagvizsgálóban elsők
közt határozta meg a távolságát, 1839-ben. A korszerű mérések szerint távolsága 4,394 fé.
Fényessége -0,1m, G0 típusú Naphoz hasonló, de nagyobb tömegű sárga csillag, amelynek
hasonló jellegű, de kistömegű kísérője 80 év alatt kerüli meg a főcsillagot. Sokáig a
legközelebbi csillagnak tartották, de 1915-ben ROBERT T. INNES a rendszer közelében egy
11m fényességű csillagocskát fedezett fel:
Proxima Centauri, távolsága 4,243 fé. Sárga törpe csillag, valószínűleg az alfa Cen
rendszerhez tartozik. A ma ismert legközelebbi csillag.
Az alfa-Proxima Cen rendszer Közép-Európából nem látható.
Bartha Lajos
Javasolt irodalom
Bartha L.: A csillagképek – története és látnivalói. Bp. 2010. Drössler, R.: Amikor a csillagok istenek voltak. Bp. 1986. 129-175. pp. Herrmann, D. B.: Az égbolt felfedezői, Bp. 1981. 3-53. pp. Klepesta-Rükl: Csillagképek atlasza. Bp. 1975. Kulin-Róka: A távcső világa, III. vagy III/2 kiad.. 703-730 pp. Pannekoek, A.: A csillagászat eredete. – Csillagászati Évkönyv, 1957-re Bp. 1957. 91-101.pp Zsigmond Gy.: Égitest és néphagyomány. Pallas akadémia kiad. Csikszereda, 1999.. Interneten: Ridpath, Jan: Star tales. www.ianridpath.com/startales/contents.htm Constellations: www.dibonsmith.com/constel.htm.
ELTE Csillagászati tanszék honlapján csillagtérképek és aktuális kalendárium is található.
Köszönetnyilvánítás:
A jegyzet a Nemzeti Kulturális Alap támogatásával készült (2502/1174).
58