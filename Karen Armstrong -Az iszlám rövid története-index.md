---
master_file: "[[@KarenArmstrongAz]]"
---
# Index for Karen Armstrong -Az iszlám rövid története.pdf

A FORDÍTÁS AZ ALÁBBI KIADÁS ALAPJÁN KÉSZÜLT:
KAREN ARMSTRONG: ISLAM. A SHORT HISTORY
FIRST PUBLISHED IN THE UNITED KINGDOM UNDER THE TITLE
ISLAM. A SHORT HISTORY BY KAREN ARMSTRONG
COPYRIGHT © 2000 KAREN ARMSTRONG
PUBLISHED BY ARRANGEMENT WITH WEIDENFELD & NICOLSON
ALL RIGHTS RESERVED
A WEIDENFELD & NICOLSON BOOK
HUNGARIAN TRANSLATION © PÉRI BENEDEK, 2005
ISSN-1785-3966
A SZERZŐTŐL
AZ EURÓPA KÖNYVKIADÓNÁL MEGJELENT:
ISTEN TÖRTÉNETE
JERUZSÁLEM
MOHAMED



TARTALOM
ELŐSZÓ
KRONOLÓGIA
1. A KEZDETEK
A Próféta (570-632)
A Rasídún (632-661)
Az Első Fitna
2. A FEJLŐDÉS
Az Umajjádok és a Második Fitna
A Vallási Mozgalom
Az Umajjádok utolsó esztendei (705-750)
Az Abbászidák: a kalifátus virágkora (750-935)
Az ezoterikus mozgalmak
3. A KITELJESEDÉS
Az Új Rend (935-1258)
A keresztes háborúk
Terjeszkedés
A mongolok (1120-1500)
4. A GYŐZEDELMES ISZLÁM
A birodalomépítő iszlám (1500-1700)
A Szafavida Birodalom
A Mogul Birodalom
Az Oszmán Birodalom
5. A SZENVEDŐ ISZLÁM
A Nyugat színre lép (1750-2000)
Milyen a korszerű muszlim állam?
A fundamentalizmus
A muszlimok kisebbségben
Egy lépés előre
AZ ISZLÁM TÖRTÉNETÉNEK FŐBB ALAKJAI
FOGALMAK



Előszó
Egy-egy vallásos hagyománynak a külső szemlélő előtt megjelenő történelme gyakran
meglehetősen távolinak tűnik a hit képviselte raison d'être-től. Az igazság keresése belső utazás, mely
sokkal inkább lelki, mintsem politikai dráma, ahol a figyelem középpontjában elsősorban a
szertartások, a hitelvek, az elmélyülés módszerei, a szívben rejlő titkok kifürkészése áll, nem pedig a
külvilág történéseinek hangos csinnadrattája. Való igaz, hogy a vallásos hagyományok nem csak az
emberi lelkekben élnek. A vallási vezetők gyakran kénytelenek szembenézni a laikus világ kihívásaival,
s nem ritka, hogy ebben a viaskodásban még örömüket is lelik. Harcolnak a más hitelveket vallókkal,
akik már puszta létükkel is megkérdőjelezni látszanak, hogy ők az abszolút igazság egyedüli
letéteményesei. Birkóznak saját hittestvéreikkel is, akik egy-egy alapigazságot másképp magyaráznak
vagy bizonyos kérdésekben a szokványostól eltérő nézeteket vallanak. Gyakran megesik, hogy a
papokat, rabbikat, imámokat vagy sámánokat ugyanolyan e világi vágyak hajtják, mint a hétköznapi
politikusokat. Ezeket a jelenségeket azonban általában a szentként tisztelt eszmények
megcsúfolásaként szokás értékelni. A kicsinyes hatalmi harcoknak ugyanis vajmi kevés közük van az
igazi vallásossághoz, hiszen valójában méltatlan módon megzavarják és megakadályozzák a befelé
fordulást, a zajos külvilág nyüzsgésétől távol, láthatatlanul és csendben, nem hivalkodóan a
kérdéseire válaszokat kereső ember spirituális utazását. A világban számos olyan vallási hagyomány
létezik, ahol a szerzetesek és a misztika titkait fürkésző emberek hátat fordítanak az átlagos
mindennapoknak, mert máskülönben a külvilág zaja és a hétköznapokból elősorjázó emberi
történelem viaskodásai elvonnák figyelmüket a valódi lelki tapasztalásoktól.
A hinduizmus a történelmet lényegtelennek, illékony és elhanyagolható valaminek tekinti. A
görög filozófusok az igazán komoly gondolkodók számára érdektelennek tartott, kézzelfogható
események mögött rejlő örök érvényű alapelvek titkait kutatták. A Szentírásban Jézus többször is
fontosnak tartotta hangsúlyozni, hogy az ő országa nem e világból való, s az oda vezető utat a
híveknek saját magukban kell keresniük. Krisztus királyságának eljövetelét nem kísérik zajos politikai
események, minden csendben történik majd, ahogy a mustármag is hangtalanul bomlik ki, hogy utat
engedjen az új életnek. A modern nyugati világban nagy súlyt helyeztünk arra, hogy az államot és az
egyházat elválasszuk egymástól. A szekularizációs törekvések gyökere a felvilágosodás
gondolkodóinak munkásságában keresendő, akik így próbálták meg a hitet felszabadítani a
rárakódott állami korrupció terhei alól, hogy valóban önmaga lehessen.
Eltökéltségük lehet bármennyire is spirituális indíttatású, a vallás útján járó embereknek
mégis itt, ebben a világban kell megtalálniuk Istent vagy a szenthez vezető utuk végcélját. Sokan
kötelességüknek érzik, hogy eszményeiket megismertessék az őket körülvevő világgal, mely így talán
némiképp megváltozhat. Bármennyire is elzárkóznak, emberi mivoltukat nem vetkőzhetik le, s lehet,
hogy tudtukon kívül, de a kolostor falain túl zajló események az ő életükre is kihatással vannak. A
külvilágot sújtó háborúk, járványok és éhínség következményei, hazájuk politikai történései
menthetetlenül megzavarják magányukat és megszabják spirituális életük kereteit. Nem megy
ritkaságszámba, ha valaki a hétköznapok tragédiáinak láttán a végső igazság keresésének útjára
fordul, hogy meglelje a kiszámíthatatlan és lélekölő, az embert kényük-kedvük szerint ide-oda
hajigáló események mögött rejtőzködő végső eredőt. A vallás és a történelem szoros
egymásrautaltságban él tehát. Buddha szerint a lét fonákságait érzékelő tapasztalásaink ösztökélnek
bennünket arra, hogy olyan kapaszkodókat keressünk, amelyek megóvnak a végső kétségbeeséstől.



A vallásos élet központi paradoxona, hogy míg a végső igazságokat kereső embert a
transzcendens, a kicsinyes hétköznapi léten túlmutató dimenzió felfedezése hajtja, útját kénytelen az
e világi, fizikai lét korlátai között járni. Mióta világ a világ, az emberek mindig is megsejtették,
megérezték a sziklákban, hegyekben, templomokban, törvénykönyvekben, írott szövegekben vagy a
többi férfiban és nőben is jelen lévő isteni erőt. A transzcendensről sohasem szerezhetünk közvetlen
élményeket: elragadtatott állapotunkat mindig a földi környezetben éljük meg, s kiváltóját is mindig
egy-egy e világi tárgyban, jelenségben vagy személyben találjuk meg elrejtve. A vallásos emberek
megtanulják, hogyan keressék meg a sivár felszín mögött megbúvó isteni jelenlét nyomait. Ha kell, a
képzeletükre hagyatkoznak. Jean-Paul Sartre szerint a képzelet azon képességünk, mely lehetővé
teszi a jelen nem lévő dolgok felidézését. Az ember eredendően vallásos lény, mert képzelőereje
veleszületett adottsága. Alapvető beállítottsága folytán igénye van a rejtett jelenségek vizsgálatára,
és természete az újabb és újabb eksztatikus állapotok megélése felé űzi, melyek erőt öntenek belé.
Valamennyi vallási hagyomány híveinek figyelmét egy-egy e világi jelkép felé igyekszik fordítani, s arra
ösztökéli őket, hogy ezen keresztül ismerjék meg az isteni természetet. Maga az iszlám, de hívei, a
muszlimok is az emberiség történelmében mindig Isten keze nyomát keresték. Szent könyvük, a
Korán történeti küldetéstudattal ruházta fel őket. Kötelességeik közül a legelső egy olyan, az
igazságosság erényén nyugvó közösség létrehozása volt, melynek minden tagját – még a
leggyengébbeket és a legkiszolgáltatottabbakat is – ugyanaz a tisztelet illeti meg. Ha valaki részt vesz
egy ilyen elveket valló társadalom megszervezésében és dolgos hétköznapjaiban, beavatást nyerhet
az isteni természet titkaiba, hiszen Isten parancsa szerint éli életét. Egy muszlimnak tehát vallásos
kötelezettsége, hogy helyére tegye a pályáról kisiklott történelmet, és ez számukra azt jelentette,
hogy az e világi államügyek nem homályosították el végső céljaikat, hanem a spiritualitás útján
éppenséggel közelebb vitték hozzájuk őket. Ilyen körülmények között elsődleges fontosságú volt
tehát, hogy a muszlimok közössége politikai értelemben is sikeres legyen. Más vallásos
eszményekhez hasonlóan az iszlám elképzeléseit is felettébb nehéz a gyarló és tökéletlen e világi
körülmények között a gyakorlatba is átültetni, de a muszlimoknak minden egyes kudarcuk után fel
kell állniuk és elölről kell kezdeniük mindent.
A muszlimok, akárcsak más, igazságkereső emberek, megalkották, érlelték és finomították
rítusaikat, miszticizmusukat, filozófiájukat, hitelveiket, szent szövegeiket, törvényeiket és
imahelyeiket. Valamennyi vallásos buzgalommal átitatott vállalkozásuk mélyén ugyanazt a
mozgatóerőt találjuk: a gyakran gyötrődéssel párosuló aggodalmat, mellyel a muszlim közösséget
érintő politikai történéseket figyelték. Ha tehát az állam intézményrendszere nem a Korán
előírásainak talaján állt, vagy a vezetők kegyetlenül, zsarnoki módra cselekedtek, vagy esetleg a
közösséget hitetlenek alázták meg, a muszlim férfiak és nők életük értelmét és legfőbb értékét, a
hitüket láthatták végveszélyben. Amikor pedig a muszlim közösség sorsa forog kockán,
megmentéséért semmi sem drága, hisz kudarc esetén minden odavész és az élet értelmetlenné válik.
A politika ily módon a muszlimok számára olyasvalami, amit a keresztények szentségnek neveznek, a
hétköznapoknak egy olyan területe, amely egyfelől ablakot nyit az Istenre, másfelől lehetővé teszi,
hogy az isteni erő ebben a világban is kifejthesse hatását. Mindebből egyenesen következik, hogy az
iszlámhívők közösségének hányattatásai és megpróbáltatásai – a politikai gyilkosságok,
testvérháborúk, a hódító ellenség támadásai, az uralkodóházak felemelkedése és bukása – nem
különíthetők el az igazság keresésének muszlim útjától, épp ellenkezőleg, a muszlim világkép
központi helyét foglalják el. A muszlim hívő kora történelmi eseményeire, a múlt történéseire figyelve
elmélkedik – pont úgy, ahogy a keresztények egy-egy szent szimbólumot állítanak szemlélődéseik
fókuszába –, s képzelőereje segítségével ezeken keresztül igyekszik meglelni a dolgok isteni eredőjét.



Az iszlám útját járók közösségének a külső szemlélő számára is kézzelfogható történelme
semmiképpen sem nevezhető tehát másodlagos fontosságúnak, hiszen az iszlám egyik leglényegibb
ismérve az emberi történelem szakralizációjának igénye.



Kronológia
610: Mohamed próféta először lesz részese a Koránban testet öltő isteni kinyilatkoztatásnak. Két
évvel ez után kezdi hirdetni tanait.
616: Mekka vezetésének és Mohamed követőinek viszonya rohamosan romlik. Mohamed helyzete
tarthatatlanná válik, híveit egyre nyíltabban üldözik Mekkában.
620: Jatrib (a későbbi Medina) arab lakói megkeresik Mohamedet, és meghívják a város élére.
622: A Próféta és hetven család hidzsrá-ja, Mekkából Medinába költözése, melyet követően Mekka
vezetői bosszút esküsznek. A hidzsra a muszlim időszámítás kezdete.
624: A Badrnál megvívott csatában a muszlimok megrendítő vereséget mérnek a mekkaiakra.
625: A mekkai sereg a Medina közelében fekvő Uhudnál súlyos vereséget mér a muszlimokra. A két
zsidó törzset, a Kajnukát és a Nádirt a mekkaiak támogatása miatt száműzik a városból.
627: „Az Árok Csatájában” a muszlimok legyőzik a mekkai csapatokat. Az ütközetet követőn a
muszlimok a mekkaiakat támogató egyik zsidó törzs, a Kurajza számos tagját lemészárolják.
628: Mohamed merész lépését követőn a mekkaiak és a medinaiak között sor kerül a békét jelentő
Hudajbijjai Szerződés megkötésére. Mohamedet ekkor már sokan Arábia legbefolyásosabb
személyiségének tartják. Számos arab törzs csatlakozik a vezetése alatt álló szövetséghez.
630: A mekkaiak megszegik a Hudajbijjai Szerződést. Mohamed egy muszlimokból és törzsi
szövetségeseikből álló hatalmas sereg élén a város ellen vonul. Mekka elismeri vereségét, és
megnyitja kapuit Mohamed előtt, aki vérontás nélkül vonul be az elfoglalt városba, és senkit nem
kényszerít az iszlám felvételére.
632: Mohamed próféta halála. A muszlim közösség Abu Bakr-t választja meg utódjának, kalifá-nak.
632-634: Abu Bakr uralkodása. A szövetségből távozni akaró törzsek ellen vívott ridda-háború évei.
Abu Bakr a lázadás leverése után újraegyesíti Arábia törzseit.
634-644: Umar ibn al-Khattáb uralkodása. Muszlim csapatok özönlik el Irakot, Szíriát és Egyiptomot.
638: A muszlim csapatok beveszik Jeruzsálemet, mely Mekka és Medina után az iszlám harmadik
szent városa lesz.
641: Szíria, Palesztina és Egyiptom teljesen a muszlimok kezére kerül. Csapataik megsemmisítő
vereséget mérnek a Perzsa Birodalomra, melynek területét idővel, amint azt lehetőségeik
megengedik, az iszlám világához csatolják. A helyőrségnek épült Kúfa, Bászra és Fusztát városában
állomásozó katonák elkülönülnek az általuk ellenőrzött helyi lakosságtól.
644: Umar kalifát meggyilkolja egy perzsa hadifogoly. A muszlimok harmadik kalifaként Uszmán ibn
Affán-t választják meg a közösség vezetőjének.
644-650: A muszlim seregek meghódítják Ciprust, az észak-afrikai Tripolit. Iránban, Afganisztánban és
Szindhben bevezetik a muszlim közigazgatást.
656: Elégedetlenkedő muszlim harcosok merényletben megölik Uszmán kalifát. A katonák Ali ibn Abi
Tálibot kiáltják ki kalifának, ám uralmát nem mindenki ismeri el.
656-660: Az első fitna. A polgárháború évei.



656: „A Teve Csatája”. Az Uszmán kalifa meggyilkolását megtorlatlanul hagyó Ali ellen Áisa, a Próféta
felesége Talha és Zubajr segítségével felkelést szervez. Ali támogatói diadalt aratnak felettük.
Szíriában Uszmán rokona, Muávija ibn Abi Szufján áll az Ali-ellenes tábor élére.
657: Sziffín közelében a muszlimok kísérletet tesznek arra, hogy a viszályt egy köztiszteletben álló
férfiakból álló testület ítélete alapján rendezzék. Az Ali számára kedvezőtlen döntést követően
Muávija megfosztja Alit hivatalától, és Jeruzsálemben magát kiáltatja ki kalifának. A kháridzsiták
kivonulnak Ali táborából.
661: Egy szélsőséges nézeteket valló kháridzsita kioltja Ali életét. Ali követői Ali fiát, Haszant kiáltják
ki kalifának, ám ő kiegyezik Muávijával és visszavonul Medinába.
661-680: I. Muávija kalifának, az Umajjád-ház megalapítójának uralkodása. Székhelyét Medinából
Damaszkuszba teszi át.
669: Ali fia, Haszan ibn Ali meghal Medinában.
680: Atyja, Muávija halála után a második umajjád uralkodó, I. Jazíd ül a kalifátus trónjára.
680-692: A második fitna. Az újabb testvérháború évei.
680: A magukat sía ji-Ali-nak (Ali híveinek) nevező kúfai muszlimok Ali ibn Abi Tálib kisebbik fiát,
Huszajnt kiáltják ki kalifának. A kis létszámú serege élén Medinából Kúfa felé igyekvő Huszajnt Jazíd
csapatai meggyilkolják a Kerbala melletti síkon. Arábiában Abdalláh ibn al-Zubajr fellázad Jazíd ellen.
683: Meghal I. Jázíd. Nem sokkal később gyermeke, II. Muávija is életét veszti. I. Marván trónra
lépése. Az önjelölt umajjád kalifát a szíriaiak támogatásukról biztosítják.
684: Az Umajjádok uralma ellen lázadó kháridzsiták az Arab-félsziget középső részén önálló államot
hoznak létre. Kháridzsita felkelések Irakban és Iránban. Síita felkelés tör ki Kúfában.
685-705: Az Umajjád-ház hatalmát sikerrel helyreállító Abd al-Malik uralkodása.
691: Az umajjád kalifa csapatai legyőzik a lázadó kháridzsiták és síiták seregeit. Jeruzsálemben felépül
a Szikla-mecset.
692: Umajjád harcosok legyőzik Ibn al-Zubajr-t, aki az összecsapásban maga is életét veszti. A fitna
háború új vallási mozgalmat hív létre, melynek központjai Baszrában, Medinában és Kúfában
találhatók. A mozgalomhoz tartozó irányzatok egyhangúlag a muszlimok magánéletében és a
közösség hétköznapjaiban irányt mutató Korán előírásainak szigorúbb betartatásáért szállnak síkra.
705-715: Al-Valid kalifa uralkodása. A muszlim csapatok folytatják Észak-Afrika leigázását, és muszlim
királyságot hoznak létre az Ibériai-félszigeten.
717-720: II. Umar a kalifátus trónján. Ő az első olyan kalifa, aki különösen nagy súlyt helyez a
térítésekre. Uralkodóként kísérletet tesz a vallási mozgalom meghirdette eszmények gyakorlati
megvalósítására.
720-724: Az élvhajhász II. Jazíd uralkodása. Egyre fokozódik az umajjád uralommal szembeni
kháridzsita és síita elégedetlenség.
724-743: Az istenfélő, de zsarnoki módon kormányzó I. Hisám, a jámbor muszlimokból is ellenérzést
kiváltó kalifa uralkodása.
728: Meghal a neves hadísz-tudós, vallási újító és aszkéta, Haszan al-Baszrí.



732: A Poitiers-i csata. Martell Károlynak sikerül legyőznie egy kisebb létszámú, arab portyázókból
álló sereget. Színre lép a fikh tudományának első jelentős művelője, Abu Hanífa. Muhammed ibn
Iszhák elkészíti az első nagyobb lélegzetű Mohamed-életrajzot.
743-744: Az Umajjádok ellen Iránban fellépő Abbászidák támogatására egyre többen gyűlnek a sía
zászlaja alá.
743: II. Válid uralkodása.
744-749: A kalifátus trónját megszerző II. Marván jelentős erőfeszítéseket tesz azért, hogy
felszámolja az elégedetlenségi mozgalmakat és visszaállítsa az Umajjádok hatalmát. Szíriai csapatai
több síita lázadást is vérbe fojtanak.
749: Az Abbászidák beveszik Kúfát, és véget vetnek az Umajjádok uralmának.
750-754: Az első abbászida kalifa, Abu al-Abbász al-Szaffáh kivégezteti az Umajjád-család valamennyi
tagját. Az iszlám világában újnak számító abszolút állam kialakulásának első jelei.
755-775: Abu Dzsafar al-Manszúr uralkodása alatt parancsot ad több köztiszteletben álló síita vezető
meggyilkolására.
756: Az Abbászida kalifátustól elszakadó Ibériai-félszigeten egy, a mészárlás elől sikeresen
elmenekülő umajjád herceg önálló királyságot alapít.
762: Bagdadnak, az Abbászida Kalifátus későbbi fővárosának megalapítása.
765: Meghal a hatodik imám, a síita Dzsafar asz-Szádik, aki arra biztatta a síitákat, hogy elvből
kerüljenek minden kapcsolatot a politikával.
769: Az iszlám első jelentős jogi iskoláját megalapító Abu Hanífa halála.
775-785: Al-Mahdi kalifa uralkodása, aki sokat tesz a fikh tudományának fejlesztéséért. Elismeri, hogy
a vallásos mozgalom, mely fokozatosan megtanul együtt élni az Abbászidák abszolút hatalmával, a
jámbor istenfélelemből táplálkozik.
786-809: Hárún al-Rasíd uralkodása. Az Abbászida Kalifátus legfényesebb évei. Bagdadban és a
birodalom sok más városában a kultúra virágkorát éli. A kalifa a tudományok és művészetek egyik
legjelentősebb mecénása. Mindezek mellett a fikh tanulmányozását és a szent hagyományok, a
hadísz-ok (t.sz. ahádisz) összegyűjtését is erőteljesen szorgalmazza, s ezzel nagyban elősegíti az
egységes muszlim jogrend (saría) kidolgozását.
795: Meghal Malik ibn Anasz, a málikita jogi irányzat megalapítója.
801: Meghal Rábia, a muszlim misztika első fontos női képviselője.
809-813: Testvérháború dúl Hárún al-Rasíd két fia, al-Mamún és al-Amín között, melyből az előbbi
kerül ki győztesen.
813-833: Al-Mamún uralkodása.
814-815: Síita felkelés tör ki Baszrában. Kháridzsita lázadás Khurászánban. A szellem emberének
hírében álló, a tudományokat és művészeteket pártfogoló kalifa egy addig háttérbe szorított irányzat,
a Mutazila racionális teológiája felé fordul. Az emiatt növekvő feszültséget a kalifa a konkurens
irányzatok kibékítésével igyekszik feloldani.
817: Al-Mamún a nyolcadik síita imámot, al-Ridát jelöli utódjául.



818: Meghal al-Ridá. Egyes vélemények szerint merénylet áldozata lett. Az állami támogatást élvező
„inkvizíció” (mihna) a mutaziliták tanait hivatalosan is az ahl al-ahádisz (a prófétai hagyományok
követői) sokkal népszerűbb véleménye fölé helyezi. Ez utóbbi nézeteket vallók közül sokakat
börtönbe vetnek.
833: Meghal az ahl al-ahádisz által hősként tisztelt Ahmad ibn Hanbal, a hanbalita jogértelmezési
iskola megalapítója.
833-842: Al-Mutaszim uralkodása. A kalifa török rabszolgákból csak neki alárendelt, saját csapatokat
szervez, és fővárosát Számarrába helyezi át.
842-847: Al-Vászik uralkodása.
847-861: Al-Mutavakkil a kalifátus trónján.
848: Ali al-Hádí, a tizedik síita imám Számarrában, az al-Mutaszim kalifa egykori táborából (Aszkar al
Mutaszim) kinőtt városban, házi őrizetben él.
861-862: Al-Muntaszir uralkodása.
862-866: Al-Musztaín a trónon.
866-869: Al-Mutazz kalifa uralkodása.
868: Meghal a tizedik síita imám. Fia, Haszan al-Aszkarí továbbra is házi őrizetben él Számarrában.
869-870: Al-Muhtadí uralkodása.
870: Meghal Jakúb ibn Iszhák al-Kindí, az első muszlim fajlaszúf.
870-892: Al-Mutamid uralkodása.
874: Számarrában meghal a házi őrizetben tartott tizenegyedik imám, Haszan al-Aszkarí. Egyes
vélekedések szerint fia, a sokak által Rejtőzködő Imámnak nevezett Abu al-Kászim Mohamed életét
féltve elmenekült. Meghal Abu Jazíd al-Bisztámí, a muszlim misztika „megmámorosodott szúfi”
irányzatának egyik legkorábbi képviselője.
892-902: Al-Mutadid a trónon.
902-908: Al-Muktafí uralkodása.
908-932: Al-Muktadir kalifa az Abbászida Birodalom élén.
909: A síita Fátimidák hatalomra kerülnek Ifríkijjában, Tunéziában.
910: Meghal a bagdadi Dzsunajd, az első, „józan szúfi”.
922: Istenkáromlás vádjával halálra ítélik és kivégzik a neves „megmámorosodott szúfít”, az al
Halládzsként, „Gyapjúkártolóként” ismert Huszajn al-Manszúr-t.
923: Bagdadban meghal a történetíró Abu Dzsafar al-Tabarí.
932-934: Al-Káhir uralkodása.
934-940: Al-Rádí uralkodása.
934: Közismertté válik, hogy utolsó képviselője halálával a Rejtőzködő Imám végleg eltűnt a
transzcendens világban (al-gajb al-kubrá, „a nagy távollét”). Jelenléte a világban ezután már csak
közvetett módon vagy csodáin keresztül érzékelhető.



935: Meghal a neves filozófus, Haszan al-Asarí.
A kalifák kezében innentől kezdve nem összpontosul tényleges hatalom, pozíciójuk mindössze
szimbolikus jellegű. A kormányrudat a birodalom különböző területein uralkodó helyi dinasztiákat
alapító kiskirályok veszik át. Többségük elismeri az Abbászida kalifa főségét. E X. századi kiskirályok
közül számosan a síita irányzat mellett teszik le a voksukat.
Számánidák
874-999: Az iráni eredetű, szunnita Számánida-dinasztia uralma Khurászánban, Rajjban, Kirmánban
és Transzoxániában. Fővárosukat Bukharában rendezték be. A kor másik, kulturális szempontból is
jelentős városa Szamarkand, a perzsa irodalom fellegvára. A 990-es években a török karakhanidák
fokozatosan kiszorítják a Számánidákat az Oxustól keletre eső területekről, nyugaton pedig a
Gaznavidák veszélyeztetik hatalmukat.
Al-Andalúsz királysága az Ibériai-félszigeten
912-961: A zsarnoki módon kormányzó III. Abd al-Rahmán kalifa uralkodása.
969-1027: A tudományok és művészetek virágkora Córdobában.
1010: A központi hatalom gyengülésével több helyi kiskirály is önálló államot alapít.
1064: Meghal a költő, nagyvezír és teológus Ibn Hazm.
1085: Toledo a rekonkvisztáért harcoló keresztény seregek kezére jut.
Hamdánidák
929-1003: Hamdánidák. Eredetileg az arab Taghlib törzsből származó uralkodók kormányozzák
Aleppót és Moszult. Az udvar támogatja az írástudókat, történészeket, költőket és fajlaszúfokat.
950: Aleppóban meghal a neves fajlaszúf és kedvelt udvari zenész, Abu Naszr al-Fárábí (870-950).
Bújidák
kb. 930-1030: Bújidák. Az Iránban található Daylam hegyvidékről származó, a sía tizenkettes ágához
tartozó uralkodóház a 930-as években hozza létre önálló államát Nyugat-Iránban.
945: A Bújidák megszerzik a hatalmat Bagdadban. Fennhatóságuk kiterjed Irak déli részére és Ománra
is. Bagdad egyre inkább háttérbe szorul a műveltség új fellegvárával, Sírázzal szemben.
983: Az egységes bújida állam szétforgácsolódásának kezdete. Egyik águk végül kénytelen Rajjban
meghódolni a gaznavida Mahmúd előtt (1030), és így átengedni a nyugat-iráni fennsík (Dzsibál) feletti
ellenőrzést a Gaznavidáknak.
Ikhsídidák
935-969: Ikhsídidák. A dinasztia, melyet a török származású Mohamed ibn Tughdzs alapított,
Egyiptomban, Szíriában és Hidzsázban uralkodott.



A síita Fátimidák
969-1171: Fátimidák. A Tuniszban már 909 óta kormányzó és az Abbászidákat el nem ismerő, önálló
kalifátust létrehozó síita dinasztia Észak-Afrikában, Egyiptomban és Szíria egyes részein uralkodott.
972: A Fátimidák átteszik székhelyüket a síita tudományok központjává emelkedő Kairóba, ahol
megépítik az al-Azhar madraszá-t.
976-1118: Gaznavidák
999-1030: A gaznavida Mahmúd hadjáratai nyomán az iszlám végleg megveti a lábát Észak-Indiában.
A csillogásáról és pompájáról messze földön híres udvari életet létrehozó uralkodó Kelet-Iránban
átveszi a hatalmat a Számánidáktól.
1037: Hamadánban meghal a híres fajlaszúf, a nyugati világban Avicennaként ismert Ibn Színá.
990-1118: Szeldzsuk Birodalom
990-es évek: A közép-ázsiai török Szeldzsuk-család felveszi az iszlámot. A XI. század elején nomád
lovasokból álló seregeik élén betörnek Transzoxániába és Khvárizmba.
1030-as évek: A szeldzsukok Khurászánban.
1040: Elhódítják a Gaznavidáktól Nyugat-Iránt, és betörnek Azerbajdzsánba.
1055: A szultáni címmel felruházott Togril-beg az abbászida kalifák vazallusaként kormányozza a
Szeldzsuk Birodalmat Bagdadból.
1063-1073: Arp Arszlán uralkodása.
1065-1067: Bagdadban felépül a Nizámijja madrasza.
1073-1092: A birodalom élén Malik-sáh áll, akit főminisztere, Nizám al-Mulk segít a kormányzásban.
Török csapatok portyáznak Szíriában és Anatóliában.
1071: A Manzikertnél (Malazgirt) megvívott ütközetben a szeldzsukok megsemmisítő vereséget
mérnek a bizánci hadakra, és szilárdan megvetik lábukat Anatóliában. 1080-ra elérik az Égei-tengert.
Szíriában a szeldzsukok a Fátimidákkal és a helyi uralkodókkal háborúznak.
1094: I. Aleksziosz Komnénosz bizánci császár a nyugati világtól kér segítséget a szeldzsuk
terjeszkedés megállításához.
1095: II. Orbán pápa meghirdeti az első keresztes hadjáratot.
1099: A keresztesek beveszik Jeruzsálemet. Palesztinában, Szíriában és Anatóliában négy keresztes
állam jön létre.
1090-es évek: Iszmáilita felkelés a szeldzsuk és szunnita uralom ellen. A birodalmon belül aprócska
török államok jönnek létre.
1111: Bagdadban meghal a neves teológus és jogtudós, Abu Hamíd al-Gazzálí.
1118: A Szeldzsuk Birodalom önálló államocskákra szakad szét.



1118-1258: Az abbászida kalifátus főségét névleg elismerő, ám valójában csak a szomszédos állam
ereje előtt meghajló helyi dinasztiák uralkodásának kora, melyek közül az alábbiak a legfontosabbak:
1127-1173: A Zangida-uralkodóház, melyet egy szeldzsuk zsoldban álló hadvezér alapított, kísérletet
tesz Szíria egyesítésére, hogy felvehesse a harcot a keresztesekkel.
1130-1269: A szunnita Almohadok, akik al-Gazzálí útmutatásai alapján próbálnak meg
reformintézkedéseket bevezetni Észak-Afrikában és az Ibériai-félszigeten.
1150-1220: A khvárizmsáhok Északnyugat-Transzoxániából kiindulva meghódítják az Irán különböző
részein még fennálló szeldzsuk államokat.
1171-1250: A kurd származású hadvezér, Szaláh ad-Dín (Szaladdin) által alapított Ajjúbida-dinasztia
átveszi a stafétabotot a Zangidáktól, és folytatja a háborút a keresztesek ellen. Egyiptomot a
Fátimidák legyőzése után az iszlám szunnita ágához téríti.
1180-1225: A Bagdadban uralkodó abbászida kalifa, al-Nászir a futuvva szövetségekre támaszkodva
kísérli meg kormányzatát hatékonyabbá tenni.
1187: A keresztesek felett Hattínnál aratott diadal nyomán Szaláh ad-Dín sikerrel hódítja meg ismét
Jeruzsálemet az iszlám számára.
1191: Aleppóban meghal a szúfí misztikus és filozófus Jahjá Szuhravardí. Minden valószínűség szerint
az ajjúbida uralkodó végeztette ki eretnekség vádjával.
1193: Az iráni eredetű Gúrida-dinasztia beveszi Delhit, és megveti a lábát Indiában.
1198: Córdobában meghal a nyugati világban Averroësként ismert fajlaszúf, Ibn Rusd.
1199-1220: A khvárizmsáh, a nagyhatalmi álmokat dédelgető Ala ad-Dín Mohamed egy erős
birodalom létrehozásán fáradozik.
1205-1287: Egy török eredetű dinasztia az indiai Gúridák legyőzése után uralma alá hajtja a Gangesz
menti területeket, és létrehozza a Delhi Szultanátust. A katonai rabszolgákból lett uralkodóknak
hamarosan félelmetes ellenséggel, a mongolokkal kell megküzdeniük.
1220-1231: Az első jelentősebb mongol hadjáratok, melyek városok egész sorát teszik a földdel
egyenlővé.
1224-1391: Az Arany Horda mongol uralkodói, akik az iszlámot is felveszik, uralmuk alá hajtják a
Káspi-tótól és a Fekete-tengertől északra fekvő területeket.
1225 (Las Navas de Tolosa, 1212): Az Almohadok kivonulnak az Ibériai-félszigetről. A muszlimok
kezében levő területek már csak az aprócska Granadái Királyságra korlátozódnak.
1227: Meghal a nagy mongol hódító, Dzsingisz kán.
1227-1358: Csagatajida mongol (?) kánok uralkodnak Transzoxániában, akik felveszik az iszlámot.
1228-1551: Tunéziában a Hafszidák váltják fel az Al-mohadokat.
1240: Meghal a szúfí filozófus, Muhjá al-Dín al-Arabí.
1250: A hadseregben rabszolgaként szolgáló mamlúkok megdöntik az Ajjúbidák uralmát, és önálló
dinasztiát alapítanak, melynek fennhatósága kiterjed Egyiptomra és Szíriára.



1256-1335: A XIII. század végére muszlimmá lett, mongol eredetű Dkhanida-dinasztia uralkodik
Irakban és Iránban.
1258: Az ilkhanida csapatok porig rombolják Bagdadot.
1260: Bajbarsz mamlúk szultán Ajn Dzsalútnál súlyos vereséget mér az ilkhanidák csapataira.
Győzelmét követően a szíriai partvidék számos erősségét lerombolja.
1273: Anatóliában meghal Dzsalál ad-Dín Rúmí, a keringő dervisek rendjének alapítója.
1288: A bizánciak ellen hitharcosként, gázi-ként hadakozó Oszmán Anatóliában megalapítja az
Oszmán-házat.
1326-1359: Oszmán fia, Orkhán megveti az önálló Oszmán Birodalom alapjait, az első főváros Bursa
lesz. A hanyatló bizánci állammal szemben egyre érezhetőbben fölénybe kerül.
1328: Damaszkuszban meghal a neves reformer, Ahmad ibn Tajmijja.
1334-1353: Júszuf, Granada királya megkezdi az Al-hambra felépítését. Vállalkozását fia fejezi be.
1369-1405: Timur Lenk (Timur-i Láng; a „Sánta Timur”) Szamarkandban új életre kelti a csagatajida
államot. Meghódítja a Közel-Kelet jelentős részét, leigázza Anatóliát, és kifosztja Delhit. Halála után
azonban birodalma darabokra hullik.
1389: Az oszmán csapatok Koszovó Polénál megverik a szerbeket, és ezzel elhárul a Balkán
meghódításának legfőbb akadálya. Anatóliában is folyik a terjeszkedés, melyet jelentősen visszavet az
1402-ben Ankaránál Timurtól elszenvedett vereség.
1403-1421: Timur halála után I. Mehmednek sikerül új életet lehelnie az oszmán államba.
1406: Meghal a fajlaszúf és történész Ibn Khaldún.
1421-1451: I. Murád kísérletet tesz Magyarország és a nyugati világ meghódítására.
1453: II. „Hódító” Mehmed elfoglalja Konstantinápolyt Az ettől kezdve Isztambulként emlegetett
várost teszi meg birodalma központjának.
1492: A két katolikus társuralkodó, Ferdinánd és Izabella meghódítja a Granadái Királyságot.
1502-1524: Iszmáil, a szafavida szúfí rend feje meghódítja Iránt, és megveti a szafavida állam alapjait.
A szunnitákat számos kegyetlen atrocitás éri azt követően, hogy a sía tizenkettes irányzatát
nyilvánítja a birodalom hivatalos vallásává. Ennek hatására az Oszmán Birodalomban megkezdődik a
síiták üldözése.
1510: Iszmáil kiveri a szunnita özbegeket Khurászánból, és a tartományban bevezeti a síita
közigazgatást.
1513: Portugál kereskedők egészen Dél-Kínáig jutnak.
1514: A Csaldiránnál megvívott csatában I. Szelim szultán megveri a szafavida Iszmáil sáh seregeit, és
ezzel határt szab a Szafavidák nyugati irányú, az Oszmán Birodalom területeit elhódítani igyekvő
terjeszkedésének.
1517: Az oszmánlik elragadják a Mamlúkoktól Egyiptomot és Szíriát.
1520-1566: A nyugati világban Nagy Szülejmánként ismert oszmánli szultán kiterjeszti az oszmán
állam határait, és létrehozza a birodalmat irányító intézményrendszert.



1522: Az oszmán csapatok elfoglalják Rodoszt.
1524-1576: A második iráni sáh, I. Tahmászp megerősíti a síiták uralmát. Udvarát, mely elsősorban
miniatúrafestőiről híres, a művészetek fellegvárává teszi.
1526: Bábur megalapítja a mogul államot Indiában.
1529: Az oszmánli csapatok Bécset ostromolják.
1542: A portugálok létrehozzák az első kereskedőbirodalmat.
1543: Az oszmánlik meghódítják Magyarországot.
1552-1556: Orosz cári csapatok meghódítják a mongol Kazáni Kánságot és a Volga mentén fekvő
Asztrakháni Kánságot.
1560-1605: Akbar alatt a Mogul Birodalom aranykorát éli. Az uralkodó bátorítja a hindu-muszlim
együttműködés legkülönbözőbb formáit, és Dél-Indiában jelentős területeket csatol birodalmához.
Uralkodása a művészetek és a kultúra felvirágzását hozza. A portugálok tengeri háborút vívnak az
oszmánli hajóhaddal az Indiai-óceánon.
1570: Oszmánli csapatok elfoglalják Ciprust.
1578: Meghal a legnagyobb oszmánli építész, a szultán udvari építőmestere, Szinán pasa.
1580-as évek: Az indiai portugál hatalom megroppanása.
1588-1629: Az Iránt markában tartó Szafavida Birodalom ura, I. Abbász fényűző udvart rendez be
Iszfahánban. Azerbajdzsánból és Irakból sikerül kiszorítania az oszmánlikat.
1590-es évek: Holland kereskedők jelennek meg Indiában.
1601: A hollandok fokozatosan átveszik a portugálok ellenőrzése alatt álló területek feletti uralmat.
1602: Meghal a szúfí történész, Abu al-Fazl Allámí.
1625: Meghal a neves reformer, Ahmad Szir-hindí.
1627-1658: A Tádzs Mahallt is felépítő Sáh Dzsahán ül a Mogul Birodalom trónján. Uralkodása a
kifinomult tökéletesség kora.
1631: Iszfahánban meghal a neves síita filozófus, Mír-i Dámád.
1640: Meghal a perzsa filozófus, a muszlim misztika követője, Mullá Szádra Sírází.
1656: A szultán Köprülü Mehmed pasát nagyvezírré nevezi ki. Tevékenysége nyomán megáll az
Oszmán Birodalom hanyatlása.
1658-1707: Avrangzéb, az utolsó jelentős uralkodó kísérletet tesz egész India megtérítésére.
Erőfeszítései csak elmélyítik és tartósítják a hinduk és szikhek muszlimok iránti gyűlöletét.
1669: Oszmánli hadak elhódítják Krétát a velenceiektől.
1681: Az oszmánlik átengedik Kijevet az Orosz Birodalomnak.
1683: Az ostromló oszmánli csapatoknak másodszor sem sikerül bevenniük Bécset. Irakban azonban
a török sereg nagy területeket foglal el a Szafavidáktól.
1698: Meghal a neves síita tudós, Mohamed Bákir Madzsliszí.



1699: A karlócai béke nyomán az Oszmán Birodalom kénytelen magyarországi területeit átengedni a
Habsburgoknak, s ezzel első igazán súlyos vereségét szenvedi el.
1707-1712: A Mogul Birodalom elveszíti déli és keleti tartományait.
1715: Az osztrák császárság és a porosz királyság felemelkedése.
1718-1730: III. Ahmad kísérletet tesz arra, hogy birodalmát nyugati mintákat követve megreformálja.
Ez az első ilyen jellegű kísérlet, a reformok azonban zátonyra futnak a janicsárok ellenállásán.
1722: Afgán lázadók betörnek Iszfahánba, és a lakosság jelentős részét kardélre hányják.
1726: Nádir sahnak sikerül időlegesen új életre keltenie az iráni síita állam katonai erejét.
1739: Nádir sáh kifosztja Delhit. A Mogul Birodalom ezt a csapást már nem bírja kiheverni. A
névlegesen a birodalomhoz tartozó területeken hinduk, szikhek és afgánok marakodnak a
hatalomért. Nádir sáh megkísérli Iránt a szunnita iszlám útjára téríteni. A vezető iráni mudzs-tahidok
ezért elhagyják az országot, és az oszmánli ellenőrzés alatt álló Irakban keresnek menedéket, ahol
lerakják egy, a sáhoktól független hatalmi központ alapjait.
1748: Nádir sáh gyilkosság áldozata lesz. A merényletet az anarchia időszaka követi, melyben az
uszúli utat követők kerekednek felül, így ismét a jog és a rend válik uralkodóvá.
1762: Indiában meghal Sáh Valí-ulláh, a jelentős szúfí reformgondolkodó.
1763: A britek ellenőrzésük alá vonják a darabjaikra hullott indiai államokat.
1774: Az oszmánlik megsemmisítő vereséget szenvednek az oroszoktól. Elveszítik a Krím félszigetet, a
cár pedig az Oszmán Birodalom határain belül élő valamennyi ortodox keresztény védelmezőjének
nyilvánítja magát.
1779: Aga Mohamed Kán megalapítja a Kádzsár-dinasztiát, melynek a század végére sikerül
helyreállítania az erős központi hatalmat.
1789: A nagy francia forradalom.
1789-1807: III. Szelim előkészíti a nyugati mintákat követő modernizációs reformintézkedéseket, és
az európai fővárosokban felállítja az Oszmán Birodalom első állandó külképviseleteit.
1792: Meghal a militáns arab reformer, Mohamed ibn Abd al-Vahháb.
1793: Megérkeznek az első protestáns hittérítők Indiába.
1797-1818: Fath Ali sáh az iráni trónon. Uralkodása alatt jelentősen növekszik az angol és az orosz
befolyás.
1798-1801: Napóleon meghódítja Egyiptomot.
1803-1813: A vahhábiták átveszik az ellenőrzést az addig török kézen lévő arab Hidzsáz felett.
1805-1848: Mohamed Ali kísérletet tesz Egyiptom modernizálására.
1808-1839: II. Mahmúd uralkodása alatt kezdődik a birodalom modernizációját célzó reformok kora,
a Tanzimát.
1814: A gulisztáni béke nyomán kaukázusi területek kerülnek orosz fennhatóság alá.
1815: Szerbiában felkelés tör ki a török uralom ellen.



1821: Görögország lakói fellázadnak a török fennhatóság ellen. Kitör a szabadságharc.
1830: A franciák elfoglalják Algériát.
1831: Mohamed Ali elfoglalja az Oszmán Birodalomhoz tartozó Szíriát, és csapatai élén mélyen
benyomul Anatóliába. Sikereivel egy gyakorlatilag független politikai egységet hoz létre, államot az
államban. A nyugati nagyhatalmak az Oszmán Birodalom segítségére sietnek, és rákényszerítik
Mohamed Alit arra, hogy kivonuljon Szíriából (1841).
1836: Meghal a neoszúfí reformer, Ahmad ibn Idrísz.
1839: Brit csapatok megszállják Ádent.
1839-1861: Abdulmedzsid szultán újabb reformokkal kísérletezik, hogy megállítsa az Oszmán
Birodalom hanyatlását.
1843-1849: A britek megszállják az Indus menti területeket.
1854-1856: A krími háború, melyet az Oszmán Birodalomban élő keresztények feletti gyámkodás
jogáért vívnak. Szaíd pasa, Egyiptom kormányzója a franciáknak adja a Szuezi-csatorna koncesszióját.
Egyiptom először jut külföldi kölcsönökhöz.
1857-1858: A britek indiai uralma ellen tiltakozó szipojok lázadása. A britek formálisan is megfosztják
hatalmától az utolsó mogul uralkodót. Sir Szajjid Ahmad Khán síkraszáll az iszlám nyugati minták
alapján történő megreformálásáért és a brit kultúra meghonosításáért.
1860-1861: Libanonban drúz felkelők keresztényeket mészárolnak le. A francia kormányzat erre
hivatkozva azt követeli, hogy Libanon önálló tartományként, francia kormányzó irányítása alatt
tagozódjék be a francia gyarmatbirodalomba.
1861-1876: Abdulazíz szultán alatt folytatódnak a reformok. A hatalmas külföldi kölcsönök terhe alatt
azonban az állam csődbe jut. Az Oszmán Birodalom pénzügyeinek ellenőrzése a nyugati
nagyhatalmak kezébe kerül.
1863-1879: Iszmáil pasa, Egyiptom kormányzója nagyívű modernizációs programba kezd, és ehhez
külföldi kölcsönöket vesz fel. A csődbe jutott állam adósságterheinek enyhítésére eladja a Szuezi
csatornát a briteknek (1875), és kénytelen beletörődni abba, hogy az állam pénzügyei feletti
ellenőrzést a nyugati nagyhatalmak gyakorolják.
1871-1879: Az iráni származású reformer, Dzsamál ad-Dín al-Afghání Egyiptomba költözik, ahol sok, a
reformok iránt elkötelezett közéleti személyiség gyűlik köré, közöttük olyan hírességek, mint
Mohamed Abdu, Egyiptom későbbi főmuftija. Céljuk, hogy az iszlám megújításán és megreformálásán
keresztül megtörjék Európa kulturális egyeduralmát.
1872: Iránban egyre élesedik a brit-orosz szembenállás.
1876: Egy palotaforradalom letaszítja trónjáról Abdulazíz szultánt. II. Abdulhamidot sikerül rábírni az
első török alkotmány kihirdetésére, melyet azonban a szultán hamarosan felfüggeszt. A nagy hatású
reformintézkedések kiterjednek az oktatásügyre, a közlekedésre és a hírközlésre is.
1879: Iszmáil pasát megfosztják hatalmától.
1881: Francia csapatok megszállják Tunéziát. Lázadó katonatiszteknek és a velük szövetséges
konstitucionalistáknak és reformereknek együtt sikerül rákényszeríteniük kormányzati
elképzeléseiket az egyiptomi kormányzóra (khedivére), Tavfík pasára. Az általános támogatást élvező



mozgalom a briteket arra sarkallja, hogy katonailag is megszállják Egyiptomot, ahol aztán Lord
Cromert nevezik ki kormányzónak (1882-1907). Titkos társaságok terjesztik Szíria függetlenségének
eszméjét.
1889: Nagy-Britannia megszállja Szudánt.
1892: A „dohányválság” Iránban. A vezető mudzstahidok által kibocsátott fatva arra kényszeríti a
sahot, hogy vonja vissza a britek dohánykoncesszióját.
1894: A török hadsereg az oszmán uralom ellen lázadó örményeket mészárol le. Az áldozatok számát
egyes becslések tíz- és húszezer közé teszik.
1896: Egy magát al-Afghání tanítványának valló férfi meggyilkolja az iráni uralkodót, Nászir ad-Dín
sahot.
1897: Bázel ad otthont az első cionista kongresszusnak, melynek távlati célja, hogy az Oszmán
Birodalom által megszállva tartott Palesztinában zsidó államot hozzon létre. Meghal al-Afghání.
1901: Iránban olajat találnak. A koncessziót a britek kapják meg.
1903-1911: A Bengálban lejátszódott eseményekből sokan arra következtetnek, hogy a britek éket
akarnak verni a hinduk és a muszlimok közé. A kialakult helyzet aggodalmat vált ki a különböző vallási
csoportokból, és a muszlimokat a Muszlim Liga megalakítására ösztönzi (1906).
1905: Meghal az egyiptomi reformer, Mohamed Abdu.
1906: Az alkotmányos forradalom arra kényszeríti az iráni uralkodót, hogy hirdesse ki az alkotmányt
és állítsa fel a nemzetgyűlést, a Madzsliszt. Az 1907-ben megkötött angol-orosz egyezmény és a sáh
által szervezett, az oroszok támogatását élvező ellenpuccs azonban megsemmisíti az alaptörvényt.
1908: Az Ifjú Törökök forradalma arra kényszeríti a szultánt, hogy visszaállítsa az alkotmányt.
1914-1918: Az első világháború. Egyiptomot brit protektorátusnak nyilvánítják. Iránt orosz és brit
csapatok szállják meg.
1916-1921: A brit támogatást élvező arabok fellázadnak az Oszmán Birodalom ellen.
1917: A Balfour-deklaráció formálisan is támogatásáról biztosítja a Palesztinában zsidó államot
létrehozni akaró erők törekvéseit.
1919-21: A török függetlenségi háború. Atatürknek sikerül kordában tartania az európai
nagyhatalmakat, és létrehozza a független török államot. Nagyszabású átalakításokat hajt végre
(1924-1928), melyek alapelemei a szekularizáció és a modernizáció.
1920: Nyilvánosságra hozzák a Sykes-Picot-egyezményt, melynek lényege, hogy az első
világháborúból vesztesként kikerült Törökország tartományait a britek és a franciák egymás között
felosztják. Az így megszerzett területeken protektorátusokat hoznak létre annak ellenére, hogy a
háború után az araboknak függetlenséget ígértek.
1920-1922: A brit uralom ellen tiltakozó Gandhi két civil engedetlenségi mozgalma nagy tömegeket
vonz.
1921: Rizá sáh sikeres puccsot hajt végre Iránban, és ezzel megkezdődik a Pahlaví-dinasztia
uralkodása. Rizá sáh politikája a kíméletlen modernizáció és szekularizáció kettős pillérén nyugodott.



1922: Egyiptom formálisan ugyan elnyeri függetlenségét, de továbbra is Nagy-Britannia ellenőrzi az
ország védelmi és külpolitikáját, és a britek Szudánból sem vonulnak ki. 1923 és 1930 között a nagy
népszerűségnek örvendő Vafd Párt három választási győzelmet is arat, de hol a britek, hol a király
nyomására kénytelen lemondani a hatalomról.
1932: Létrejön a Szaúd-arábiai Királyság.
1935: Meghal az egyiptomi Szalafijja-mozgalom alapítója, a muszlim reformer Rasíd Ridá újságíró.
1938: Indiában meghal a jeles költő és filozófus, Mohamed Ikbál.
1939-1945: A második világháború. A britek megfosztják hatalmától Rizá sahot, akit a fia, Mohamed
Rizá követ a trónon (1944).
1940-es évek: A Muszlim Testvériség lesz az egyiptomi politikai élet legbefolyásosabb szervezete.
1945: Törökországban bevezetik a többpártrendszert, és az országot felveszik az ENSZ-be. Létrejön az
Arab Liga.
1946: Indiában a Muszlim Liga vezetői kampányt indítanak az önálló muszlim állam megteremtéséért.
Lépésük nyomán súlyos vallási zavargások törnek ki.
1947: A többségükben muszlimok lakta területekből létrejön Pakisztán. Az India megosztását követő
vérengzésekben és gyilkosságokban számos muszlim és hindu veszíti életét.
1948: Palesztinában lejár a britek mandátuma, és egy ENSZ-határozat nyomán létrejön Izrael Állam.
Az izraeli hadsereg megsemmisítő vereséget mér a fiatal zsidó államra támadó öt arab ország
haderejére. A harcok elől külföldre menekülő mintegy hétszázötvenezer palesztin soha többet nem
térhet vissza szülőföldjére.
1951-1953: Mohamed Muszaddek és a Nemzeti Front Pártja államosítja az iráni olajvagyont. A
monarchiaellenes tüntetések nyomán a sáh külföldre menekül, de a CIA és a brit titkosszolgálat
puccsot szervez az uralkodó hatalmának visszaszerzésére. A sáh hazatérése után újabb
megállapodást ír alá az európai olajtársaságokkal.
1952: Egyiptomban a Dzsamál Abd al-Nasszer vezette Szabad Tisztek megfosztják hatalmától Faruk
királyt. Al-Nasszer hadjáratot kezd a Muszlim Testvériség ellen, és tagjai közül több ezret
koncentrációs táborba zárat.
1954: Algériában a szekularista Nemzeti Felszabadítási Front (FLN) vezetésével felkelés tör ki a francia
uralom ellen.
1956: Pakisztánban ratifikálják az ország első alkotmányát. Abd al-Nasszer államosítja a Szuezi
csatornát.
1957: Mohamed Rizá Pahlaví sáh a CIA és az izraeli titkosszolgálat, a MOSZAD aktív
közreműködésével felállítja titkosrendőrségét, a SAVAK-ot.
1958-1969: Mohamed Ajjub Kán tábornok világi irányultságú kormánya irányítja Pakisztánt.
1961: Az iráni sáh, Mohamed Rizá Pahlaví Fehér Forradalom néven meghirdeti modernizációs
programját, mely igyekszik kiszorítani a vallást a mindennapokból, és ezzel még jobban elmélyíti az
iráni társadalmat szétfeszítő ellentéteket.



1963: Algériában az FLN szocialista kormányt alakít. Ruhollah Khomejní ajatollah heves támadást
intéz Iránban a Pahlaví-rezsim ellen. Fellépése nyomán Irán-szerte utcai zavargások törnek ki. A
főpapot letartóztatják, és végül száműzetésbe kényszerítik.
1966: Al-Nasszer parancsot ad a legtekintélyesebb egyiptomi fundamentalista ideológus, Szajjid Kutb
meggyilkolására.
1967: Izrael és arab szomszédai között kitör a hatnapos háború. Az izraeliek győzelme és az arab
csapatok szégyenletes veresége rávilágít a világi eszményeket hirdető régi politika csődjére. Az egész
Közel-Keleten a vallási megújhodás szele söpör végig.
1970: Meghal al-Nasszer. Utóda, Anvar al-Szadat különböző kedvezményekkel igyekszik elnyerni az
egyiptomi iszlámpártiak támogatását.
1971: Sajkh Ahmad Jászín létrehozza segélyszervezetét, a Múdzsamát, a „Gyűlést”. A PFSZ világi
nacionalizmusával szemben a muszlim Palesztina mellett tör lándzsát. A Múdzsamát Izrael is segíti.
1971-1977: Ali Bhutto pakisztáni miniszterelnök világi és baloldali színezetű kormánya
engedményeket tesz az iszlámpártiaknak, ám intézkedései nem bizonyulnak elégségesnek.
1973: Jom Kippurkor Egyiptom és Szíria támadást indít Izrael ellen. Harctéri sikereik nyomán al-Szadat
bátor lépésre szánja el magát, s békekezdeményezése 1978-ban a Camp David-i szerződés aláírásával
zárul.
1977-1988: A mélyen vallásos Ziá al-Hakk sikeres puccsot hajt végre Pakisztánban. Kormánya
meglehetősen iszlámpárti, ám a vallást ő is igyekszik távol tartani a napi politikától.
1978-1979: Iránban kitör a forradalom. Khomejni ajatollah az Iráni Iszlám Köztársaság Legfelsőbb
Fakíhja lesz (1979-1989).
1979: Meghal a pakisztáni fundamentalista ideológus, Abu Alá Mavdúdí. Szaúd-Arábiában szunnita
szélsőségesek megszállják a Kábát, és vezetőjüket Mahdínak kiáltják ki. Mozgalmukat az állami
szervek leverik.
1979-1981: Az Egyesült Államok teheráni nagykövetségének épületében amerikai állampolgárokat
tartanak túszként fogva.
1981: Anvar al-Szadatot meggyilkolja egy muszlim szélsőséges, aki az elnököt az egyiptomi nép
elnyomásával vádolja, elítéli az Izraellel kötött békét, és a politikus uralmát zsarnokinak bélyegzi.
1987: A Jordán nyugati partján fekvő területek és a Gázai-övezet izraeli megszállása ellen tiltakozó
palesztinok mozgalma nyílt felkelésbe torkollik. Kitör az első intifáda. A Múdzsamából kinövő
HAMASZ harcba száll mind Izrael, mind a PFSZ ellen.
1989: Khomejní ajatollah fatvá-t bocsát ki Salman Rushdie ellen, aki Sátáni versek című regényében
szerinte szentségtörő módon ábrázolta a Prófétát. Egy hónappal később az Iszlám Konferencia
negyvenkilenc tagországából negyvennyolc a fatvá-t az iszlám szellemével ellentétesnek ítéli.
Khomejní ajatollah halála után Khamejní ajatollah lesz az iráni legfelsőbb Fakíh, és a pragmatikus
(hoddzsat al-iszlám) Rafszandzsáni az államelnök.
1990: Az algériai helyhatósági választásokon az Iszlám Üdv Frontja (FIS) elsöprő győzelmet arat az
uralmon lévő FLN fölött. Az előjelek a FIS győzelmét ígérik az 1992 -ben esedékes parlamenti
választásokon. A világi eszméket hirdető Szaddam Huszajn iraki elnök lerohanja Kuvaitot. Válaszul az



Egyesült Államok és nyugati, valamint közel-keleti szövetségesei megindítják Irak ellen a Sivatagi
Vihar nevet viselő hadműveletet.
1992: Algériában a hadsereg puccsa megakadályozza a FIS hatalomra jutását. A mozgalmat eltiporják.
A szervezet szélsőséges nézeteket valló tagjai terrorhadjáratot indítanak. Egy hindu politikai párt, a
BJP támogatói Ayodhyában lerombolnak egy mecsetet, melyet még Bábur építtetett.
1992-1999: Szerb és horvát nacionalisták módszeresen gyilkolják és otthonaik elhagyására
kényszerítik Bosznia és Koszovó muszlim lakóit.
1993: A palesztinok és Izrael aláírják az oslói megállapodást.
1994: A HAMASZ öngyilkos bombamerénylőket küld izraeli célpontok ellen azt követően, hogy zsidó
szélsőségesek egy hebroni mecsetben meggyilkolnak huszonkilenc muszlimot. Az oslói megállapodás
aláírása miatt Jichák Rabint meggyilkolja egy szélsőséges nézeteket valló zsidó aktivista.
Afganisztánban a tálibok veszik át az ország irányítását.
1997: A liberális elveket valló Szajjid Khatamí hoddzsat al-iszlám elsöprő győzelmet arat az iráni
elnökválasztáson.
1998: Khatamí elnök és kormányzata elhatárolódik Khomejní ajatollah Salman Rushdie-t elítélő fatvá
jától.
2001. szeptember 11: 19 muszlim szélsőséges, Oszama bin Láden Al-Kaida csoportjának tagjai
utasszállító gépeket rabolnak el, és belevezetik azokat a Világkereskedelmi Központ ikertornyaiba,
valamint a Pentagonba. Október 7-én megtorlásként az Egyesült Államok katonai hadműveleteket
kezd Afganisztánban a tálibok és az Al-Kaida ellen.



1. A kezdetek
A Próféta (570-632)
A Krisztus utáni 610-es év szent hónapjában, ramadankor egy arab kalmárnak olyan
meghatározó élményben volt része, mely visszavonhatatlanul új irányba terelte a történelem
folyását. A szent időszak beköszöntével Mohamed ibn Abdalláh minden évben elvonult az arab
hidzsázbeli Mekka közelében emelkedő Híra-hegy barlangjába, ahol imával, böjtöléssel és
alamizsnálkodással töltötte napjait. Már régóta aggodalommal szemlélte az arab hétköznapok
valóságát, a közállapotokat, melyekben az arab társadalom súlyos válságát látta. Törzsét, a kurajs
törzset nem sokkal korábban a környező vidékekkel ápolt virágzó kereskedelmi kapcsolatok tették
gazdaggá. Mekka nyüzsgő kereskedőváros lett, de a hagyományos törzsi eszmények közül nem egy
áldozatul esett az anyagi javakért folyó kíméletlen versenyfutásnak. A szigorú nomád erkölcsi
hagyományoknak fittyet hányva, a kurajsiták nem nyújtottak támaszt törzsük nehezebb sorsú
tagjainak, sőt ha anyagi érdekeik úgy kívánták, kíméletlenül kihasználták a szegényebb családok,
klánok szorult helyzetét. Mindezekkel egy időben Mekkát és az egész Arab-félszigetet egyfajta
spirituális nyugtalanság kerítette hatalmába. Az arabok érezték, hogy a Bizánci Birodalomban és a
szászánida Perzsiában élő keresztények és zsidók vallása messze az ő pogány hitviláguk előtt jár.
Sokan úgy vélekedtek, hogy a zsidók és a keresztények valójában az arab panteon Főistenét, Al-Láhot
– akinek a neve egyszerűen „Istent” jelent – imádják, aki azonban a saját népéről mintha
megfeledkezett volna: nem küldött hozzá prófétát, és arab nyelvű szent iratokkal sem ajándékozta
meg. A zsidók és keresztények pedig, a velük kapcsolatba került arabokat gyakran kigúnyolták azért,
mert az isteni akarat külön nem emlékezett meg róluk. Arábia-szerte törzs törzs ellen küzdött, és az
arabok képtelenek voltak kilépni az egymást követő vérbosszúk ördögi köréből. Nem kevesen voltak
az olyan, a kialakult helyzetet aggodalommal szemlélő férfiak, akik az arabságot elátkozott népnek
gondolták, melyet a civilizált világ kivetett magából, s melyet még az Isten is levegőnek néz. Ramadán
hónap 17. napjának éjszakáján azonban mindez megváltozott. Mohamed hirtelen a végtelen isteni
akarat jelenlétének érzésére riadt fel, mely vasmarokként szorította, és egyszer csak egy új, egy arab
szent szöveg szavai tolultak ajkára.
Mohamed több mint két évig nem verte nagydobra élményeit. Újabb és újabb látomásokban
lett része, de csak feleségének, Khadidzsának és unokatestvérének, a kereszténnyé lett Varaka ibn
Navfalnak beszélt arról, ami vele történt. Bizalmasai meg voltak győződve róla, hogy maga az Úr szólt
Mohamedhez, aki csak 612 körül érezte úgy, hogy megkapta a felhatalmazást az ige terjesztésére.
Prédikálni kezdett, és hamarosan követőkre talált. Első hívei között volt ifjú unokatestvére, Ali ibn Abi
Tálib, jó barátja, Abu Bakr és az Umajjád-család sarja, a fiatal kalmár, Uszmán ibn Affán. Az újonnan
az iszlám útjára tértek közül sokan – különösen a nők – a szegényebb néprétegekből kerültek ki, nem
kevesen pedig azért csatlakoztak hozzá, mert nem nézték jó szemmel a Mekkát uralma alá hajtó, az
arab szellemiséggel gyökeresen ellentétes zsarnoki vagyonhajhászást. Az üzenet, melyet Mohamed
közvetített, nem hangzott túl bonyolultnak. Istenről újat nem mondott, hiszen a kurajsiták nagy
többsége már hitt abban, hogy – pont úgy, ahogy a keresztények és a zsidók is tanították – a világot
Isten teremtette, és az utolsó ítélet napján az ő kezében lesz az emberiség sorsa. Mohamed egy
pillanatig sem gondolta azt, hogy új vallás alapjait fekteti le. Nem akart egyebet, mint hogy felhívja az
arabok figyelmét a régi hitre, melynek középpontjában a társ nélküli Isten áll. Azokét az arabokét,
akikhez az Úr még sohasem küldött prófétát. Felemelte szavát a vagyon öncélú és önző felhalmozása
ellen. Azt hirdette, hogy a pénzt meg kell osztani a szegényekkel és rászorulókkal, és egy olyan



társadalom felépítésén kell munkálkodni, ahol a gyengéknek és elesetteknek is kijár a tisztelet.
Figyelmeztette a kurajsitákat arra, hogy az út, melyen járnak, a pusztulásba vezet – ahogy azt a
történelem már számos társadalom sorsán keresztül megmutatta –, hiszen minden lépésükkel a lét
alapvető törvényeit hágják át.
Ez volt a fő mondanivalója az újonnan kinyilatkoztatott szent szövegnek, melyet Korán-nak
(recitálás) neveztek, mivel a javarészt írástudatlan hívek – közéjük tartozott Mohamed is – az egyes
fejezetek (szúrák) nyilvános recitálásain keresztül igyekeztek magukévá tenni tanításait. A Korán
szövege az elkövetkezendő huszonegy év során versről versre került kinyilatkoztatásra, s az egyes
szövegrészletek gyakran egy-egy válsághelyzetre vagy az igazhívők közösségét kínzó kérdésre válaszul
fogantak meg Mohamed lelkében. A látomások nagy fájdalmakkal jártak, melyekre utalva Mohamed
a következőket mondta: „A látomások közben kivétel nélkül mindig úgy éreztem, hogy egy
láthatatlan erő a lelkemet tépi ki.”1
Kezdetben a fájdalom olyan heves volt, hogy Mohamed testét görcsök rántották össze. A
hűvösebb napokon is csorgott róla a verejték, tagjai elnehezültek, és furcsa hallucinációk gyötörték.
Ha meglehetősen e világi szempontok alapján ítéljük meg a történteket, azt is mondhatnánk, hogy
Mohamed kortársainál jóval mélyebben élte meg a népe előtt álló kihívásokat. Rá kellett hangolódnia
az eseményekre, s fel kellett forgatnia bensőjét, hogy olyan megoldást találjon, mely egyaránt
felemelő a lélek számára és politikailag is kivitelezhető. Az ilyen lelki mélyfúrás pedig nem megy nagy
fájdalmak nélkül. Mohamed próféta mindezeken túl új irodalmi műfajt is alkotott, sőt a Korán versei
bekerültek az arab próza- és versirodalom gyöngyszemei közé. Az első megtérők közül sokakat a
Korán verseinek szépsége bírt rá a nagy elhatározásra. A versekből sugárzó ellenállhatatlan csillogás a
jeles műremekekhez hasonlóan az intellektuális prekoncepciókat félresöpörve lelkük legtitkosabb
reményeit rezgette meg, és az értelemnél mélyebb szinten arra késztette őket, hogy életüket
alapjaiban változtassák meg. A legdrámaibb megtéréstörténet a pogány hagyományokat elszántan
védelmező Umar ibn Khattáb nevéhez fűződik, aki kezdetben nagy hévvel támadta Mohamed tanait,
és aki az életét tette fel arra, hogy az új szektát eltörölje a föld színéről. Umar ibn Khattáb rajongott
az arab költészetért, melyet nemcsak kiválóan ismert, de értett is. A Korán szövegének
rendkívülisége, magával ragadó ékesszólása első hallásra lenyűgözte. Saját elbeszélése szerint a
Korán nyelvezete romba döntötte a Mohamed tanításával szembeni ellenérzéseinek falát. „A Korán
szavainak hallatára szívem meglágyult, sírva fakadtam, és az iszlám átjárta lelkemet.”2
Az új szektát később iszlámnak („megadás, átadás”) nevezték el, muszlimnak pedig az olyan
férfiakat és nőket mondták, akik teljes lényüket átengedték Allahnak, és létük minden rezdülésével
azon voltak, hogy teljesítsék legfőbb parancsát, mely az igazságosságot, az egyenlőséget és az
együttérzést jelölte ki az emberi kapcsolatok zsinórmércéjéül. Ezt a fajta világlátást fejezte ki az a
testtartás, a leborulás is, melyben a muszlimok napjában háromszor – majd később ötször – rituális
imájukat, a szalát-ot elvégezték. A régi törzsi hagyomány egyik fő alapelve az egyenlőség volt. Az
arabok viszolyogtak a királyságnak még a gondolatától is, és megvetették, ha valaki egy másik ember
előtt rabszolgaként a porban csúszott. A leborulás tehát kiváló módszernek látszott a Mekkát
mindinkább hatalmába, kerítő dölyf és önteltség megzabolázására. Ez a testhelyzet ugyanis
„átnevelte” a muszlimokat, és mindenkit arra figyelmeztetett, hogy legyen úrrá gőgjén és önzésén,
hiszen az ember Isten színe előtt porszem csupán. A Korán szigorú előírásaival összhangban a
1 Dzsalál al-Dín Szujútí: Al-ifkán fi ulúm al-akrám. Idézi Maximé Rodinson: Muhammad. Trans. Anne Carter. London, 1971, 74. o.
2 Mohamed ibn Iszhák: Szírát rasúl Allah. Trans. and ed. A. Guillaume: The Life of Muhammad. London, 1955, 158. o.



muszlimoktól elvárták, hogy bevételeik egy részének felajánlásával a szegények támogatásából, az
alamizsnálkodásból (zakát) is vegyék ki részüket. A ramadán havi böjtöt is azért vezették be, hogy
mindenki gondoljon a nincstelenekre, akik nem akkor esznek és isznak, amikor kedvük tartja.
A társadalmi igazságosság gondolata tehát az iszlám tanításának egyik alapvető pillére. A
muszlimok egyik első feladata is az volt, hogy egy olyan, a könyörületességre, mint fő erényre épülő
közösséget, ummá-t hozzanak létre, mely a megszerzett anyagi javakat igazságosan osztja szét.
Mindez sokkal fontosabb volt, mint bármilyen, az Istenről szóló tanítás. A Korán – valójában
elítélően nyilatkozik a teológiai okoskodásról, a zanná-ról, melyet emberi szavakkal leírhatatlan és
éppen ezért bizonyíthatatlan jelenségek körül forgó, öncélú szellemi bukfencversenynek tart. A
kijelölt isteni utat követő ember igyekezetének, erőfeszítésének (dzsihád) hangsúlyozása sokkal
előrébb valónak tűnt az obskúrus teológiai tételekről folyó vitánál. A közösség (umma) politikai és
szociális helyzetének felvirágoztatása az egyik legszentebb erény a muszlimok szemében. A közösség
jólétét annak jeleként értékelték, hogy az isteni akarat előírásainak megfelelően cselekszenek, és egy
olyan, valóban az iszlám szellemével összhangban tevékenykedő társadalom tagjaiként élik
mindennapjaikat, mely létét teljesen alárendelte Isten szándékának. Egy ilyen közösségben a
muszlimoknak részük lehet a transzcendentális élményében. Az ummá-t sújtó sorscsapásokat vagy
megaláztatásokat szenvedésként megélő muszlimok és a Biblia vagy az eucharisztia
megszentségtelenítését végignézni kénytelen keresztények kínjai között nincs sok különbség.
A társadalom jólétéről való gondoskodás igénye központi helyet foglal el valamennyi nagy
vallásrendszerben, mely a történészek által axiális kornak (kb. Kr. e. 700-tól Kr. e. 200-ig) nevezett
időszakban jelent meg, vagyis a mai fogalmaink szerinti civilizáció, valamint az emberiségnek
története során lelki táplálékot nyújtó olyan nagy hithagyományok kikristályosodásának korszakában,
mint a kínai taoizmus és a konfucianizmus, az indiai hinduizmus, a Közel-Keleten kiérlelődött
monoteizmus és az európai racionalizmus. Ezek az eszmerendszerek mind az idejétmúlt pogány
hagyományok megreformálására törekedtek, melyek a kulturális gazdagodás előtt új utakat nyitó
kereskedő társadalmak tágabb keretei és bonyolultabb viszonyrendszerei között már elégtelennek
bizonyultak. A nagy birodalmakban élők számára kitágult a látóhatár, és a régi, helyi kultuszok már
nem adtak választ a megváltozott környezet kihívásaira. Az axiális korban kiérlelődő hitrendszerek
középpontjában egyre inkább egyetlen istenség vagy a transzcendens világot megtestesítő egyetlen
szimbólum állt. A társadalmi igazságtalanságok orvoslásának igénye közülük nem egyben fellelhető. A
legújabb kor előtti világ társadalmainak gazdasága a mezőgazdasági fölöslegre épült. Az ilyen
közösségek nélkülözhetetlen szereplője volt tehát a földműves, aki azonban nem részesülhetett a
magas kultúra jótéteményeiből, melyek kizárólagosan a társadalom vezető rétegének jutottak
osztályrészül. Az új vallásrendszerek ennek a helyzetnek az ellensúlyozására különösen nagy
jelentőséget tulajdonítottak a könyörületesség erényének. Arábia kívül rekedt a civilizált világ
határain. Az araboknak az éhhalál állandó fenyegetésével kellett szembenézniük. Esélyük sem volt
arra, hogy olyan mezőgazdasági fölöslegre tegyenek szert, mely a szászánida Perzsia vagy a Bizánci
Birodalom szintjére emelhette volna őket. A kurajsiták fejlődő piacgazdasága azonban a lehetőségek
tárházát nyitotta meg előttük. A régi isteneknek ugyan még sokan áldoztak, de egyre érzékelhetőbbé
vált az egyetlen Isten tiszteletét hirdető hit iránti igény. Mindehhez társult az a társadalom kereteit
feszegető egyenlőtlenség, mely a Mekkában szárba szökkenő új civilizációt jellemezte. Mindent
együttvéve az arabság immáron készen állt egy, az axiális korra jellemző saját hitrendszer
elfogadására.



Ez azonban nem jelentette a hagyományok teljes elvetését. Az axiális kor prófétái igyekeztek
az ősi hagyományokat beépíteni saját rendszerükbe, és Mohamed sem tett másképp. Ugyanakkor
megkövetelte, hogy az arabok fordítsanak hátat a népszerű istennők, Manat, al-Lát és al-Uzza
kultuszának, és egyedül Allahot imádják. A Korán a pogány istenségeket a gyenge törzsi vezetőhöz
hasonlítja, akik fölösleges terhet jelentenek a közösségnek, hiszen képtelenek bárkinek is biztos
védelmet nyújtani. A monoteizmus mellett érvelve a Korán kerüli a bonyolult filozofikus
eszmefuttatásokat. Megközelítése teljességgel gyakorlatias, ami tanításainak elfogadását igencsak
megkönnyítette a pragmatikus arabok számára. A Korán azt hangsúlyozza, hogy a régi vallás egész
egyszerűen működésképtelen.3 A kínzó spirituális zűrzavar, az állandósult, kegyetlen leszámolások és
az arab törzsi hagyományokat semmibe vevő kőszívűség világából az egyetlen kivezető utat a társ
nélküli Isten és az igazságosság és egyenlőség alapelveire épülő közösség, umma jelenthette.
Bár első hallásra gyökeres változásokat hirdetett, a Korán saját szavai szerint nem tett mást,
mint felhívta a figyelmet a mindenki számára nyilvánvaló igazságokra. 4 Ezeket már az
őskinyilatkoztatás is tartalmazta, melyet a régmúlt idők prófétái közvetítettek a föld népének. Az Úr
nem hagyta tudatlanságban az emberiséget, pontosan megmondta, miként kellene élniük, s üzenetét
küldöttein keresztül valamennyi néphez eljuttatta. A muszlim hagyomány később
százhuszonnégyezer prófétáról beszélt, ám ez a rendkívül magas szám minden bizonnyal a
végtelenséget jelképező szimbólum. Isten valamennyi küldötte az isteni sugallat hatására keletkezett
szent irattal tarsolyában kezdte működését. Az Istenről szóló tanításaikat lehet, hogy más és más
formába öntötték, de a lényeg mindenütt ugyanaz maradt. Végül az Úr a kurajsitákhoz is prófétát
küldött, aki elhozta nekik a szent könyvet. A Korán nem győzi hangsúlyozni, hogy Mohamed nem
azért jött el, hogy semmissé tegye az ősi hagyományok tanításait, vagy megcáfolja a próféták hirdette
igét, vagy új vallás létrehozásán munkálkodjék. Az üzenet, melyet elhozott, semmiben sem
különbözik Ábrahám, Mózes, Dávid, Salamon vagy Jézus tanításától.5 A Korán név szerint csak azokról
a prófétákról emlékezik meg, akiket a korabeli arabok ismertek, ám muszlim tudósok vélekedése
szerint ha Mohamednek lettek volna a buddhistákkal, hindukkal, ausztrál bennszülöttekkel vagy
amerikai indiánokkal kapcsolatos ismeretei, a Korán róluk sem feledkezett volna meg, hiszen az isteni
akaratnak magát teljes mértékig alárendelő, a helyes úton járó vallásos hagyomány, miközben
elutasította az emberek faragta bálványok imádását ugyanazon isteni forrásból merítve hirdette az
igazságosság és egyenlőség tanait. Mohamed tehát nem akart keresztényeket vagy zsidókat rábírni az
áttérésre, hacsak ők maguk nem érezték ennek szükségét, hiszen mindkét hitrendszer híveit teljesen
érvényes kinyilatkoztatás részeseinek tekintette. A Korán határozottan leszögezi, hogy a hit
kérdéseiben erőszaknak helye nincs,6 és arra inti a muszlimokat, hogy tartsák tiszteletben a zsidók és
a keresztények meggyőződését. E két nagy világvallás híveit a Korán ahl al-kitáb-nak nevezi, amit
általában „a könyv népének” szokás fordítani, bár „a korábbi kinyilatkoztatás népe” változat közelebb
járna az igazsághoz.
És ne szállj perbe az írás népével, csak úgy, ahogy az a legjobb – kivéve azokkal, akik vétkesek
közöttük! És mondjátok: „Hiszünk abban, ami leküldetett hozzánk és hozzátok! A mi Istenünk és a ti
Istenetek egy. És mi alávetjük magunkat neki.”7
3 Korán 25:3, 29:17, 44:47, 69:44. A Korán-idézetek az alábbi kiadásból valók: Korán. Fordította Simon Róbert. Helikon, 1987.
4 Korán 80:11
5 Korán 2:129–132, 61:6
6 Korán 2:256
7 Korán 29:246



Korunk kultúrájának különös vonása, hogy míg az alternatív megoldásokat tömjénezi, a
hagyományt avíttnak bélyegezve igyekszik eltörölni a föld színéről. A legújabb kort megelőző időszak
társadalmaiban a folytonosságot becses értékként kezelték. Mohamed nem kívánt szakítani sem a
múlttal, sem más hitközösségekkel. Mindössze azt kívánta elérni, hogy az új szent szöveg mélyen
meggyökereddzék az arab spiritualitás talajában.



A muszlimok ezért továbbra is részt vettek a Mekka központjában emelkedő kocka alakú
szentély, a legfontosabb arábiai kegyhely, a Kába tiszteletében. A Kábához fűződő szertartások már
Mohamed idejében is ősi hagyománynak számítottak, s bár az eredeti kultusz tartalma rég feledésbe
merült, a félsziget legtávolabbi részéről is az éves haddzs zarándoklatra összesereglő arabok számára
kedvesek maradtak ezek a szertartások. A nap járásának irányát követve hétszer kerülték meg a
szentélyt, megcsókolták a Kába falába ágyazott fekete követ, mely talán egy földre hullott, a
kegyhelyet az égi világgal összekötő meteorit. A Kába körüli rítusok (umra) nem kötődtek egy
meghatározott időszakhoz, de az évenkénti haddzs alkalmával más szokásokkal is kiegészültek. A
hívek végigfutottak a Kába melletti al-Szafá lépcsőin, s útjuk az al-Marva-völgybe vezetett, ahol
megálltak imádkozni. Ezt követően elhagyták a várost, és egy éjszakát töltöttek virrasztással Arafát
síkján, ahonnan egy emberként a Muz-dalifa-mélyedéshez szaladtak, majd Mínánál köveket
hajigáltak egy sziklához, és simára beretválták a koponyájukat. A zarándoklatot az utolsó nap (Íd al
Adhá) bemutatott állatáldozat zárta.
A Kába köré épülő kultusz egyik alappillérének az eszményi közösség számított. Mekkából és
a várost körülvevő területekről száműzték az erőszak mindennemű formáját. A kurajsiták
kereskedelmi sikereinek egyik fő oka pont ez volt, hiszen a város környékén az arabok nyugodt
körülmények között bonyolíthatták üzleti ügyeiket, és a vérszomjas bosszúállóktól senkinek sem
kellett tartania. A haddzs idején a zarándokok nem viselhettek fegyvert, nem vitázhattak, nem
vadászhattak, még egy apró rovart sem pusztíthattak el, sőt embertársaikról sem mondhattak
rosszat. Mindez remekül egybevágott Mohamed umma-eszményével, és nem csoda, hogy maga a
próféta is fontosnak tartotta a Kába kultuszát. Maga is sokszor vett részt ummá-n, és a Kába
közelében különösen szívesen recitálta a Koránt. A kegyhely hivatalosan egy nabateus istenség, Hubal
szentélyének számított, melyet háromszázhatvan bálvány díszített. A szobrok nagy valószínűség
szerint az év napjait jelképezték. Mohamed korában azonban minden jel szerint a Kába már a
Legmagasztosabb Isten, Allah szentélyeként működött, és mi sem bizonyítja ékesszólóbban azt a
széles körben elterjedt korabeli vélekedést, mely szerint Allah azonos a környező egyistenhívő
vallások istenével, mint hogy a Bizánci Birodalom peremén élő, a kereszténységre áttért arabok a
pogányokkal együtt végezték a haddzs szertartásait. Prófétai küldetésének kezdetén Mohamed mégis
azt parancsolta híveinek, hogy a pogány rítusokkal terhelt Kábának háttal, arccal az ahl al-kitáb szent
városa, Jeruzsálem felé fordulva mondják el imáikat. A prófétának ezen cselekedetéből is az a vágya
olvasható ki, hogy az arabságot az egyistenhívő népek családjának tagjává tegye.
Mohamed híveinek száma egyre gyarapodott, és a kis muszlim közösség hamarosan mintegy
hetven családra bővült. Mekka befolyásos polgárai kezdetben tudomást sem vettek róluk, de Kr. u.
616 körül már egyre kevésbé nézték jó szemmel Mohamed ténykedését, aki – véleményük szerint
magát prófétának kiadva, egyszerű csalóként megcsúfolta atyáik hitét. Különösen a Koránnak az
utolsó ítéletről szóló részei háborították fel őket, melyeket primitívnek és teljességgel hiteltelennek
bélyegeztek. Az arabok nem hittek a halál utáni életben, és a mekkaiak sem adtak hitelt az efféle
„tündérmeséknek”.8 Valójában azonban az aggasztotta őket, hogy a Koránban viszontláthatták a
zsidó-keresztény hitelveknek azt a sarkalatos pontját, amely alapjaiban rengethette meg kegyetlen,
vagyonhajhász gazdaságukat. Az utolsó ítélet napján – szólt a figyelmeztetés – már senkin sem
segíthet törzse hatalma vagy gazdagsága. Minden embert saját cselekedetei alapján ítélnek majd
meg: Vajon megesett-e a szíve a nélkülözőkön? Miért gyűjtött vagyont, s pénzét miért nem osztotta
meg a nincstelenekkel? Az új Mekka jómódú polgárait – érthető módon – ellenérzéssel töltötték el
8 Korán 25:4-7



ezek a tanok, s egyre nőtt a Mohamed tevékenységét nemtetszéssel szemlélők tábora, melynek Abu
al-Hakam – a Koránban más néven Abu Dzsahl, a „Tudatlanság Atyja” –, Mohamed egykori barátja, az
eszes Abu Szufján és egy elkötelezett pogány, Szuhajl ibn Amr személyében tekintélyes férfiak álltak
az élére. Sok közös volt bennük: egyiküket sem töltötte el lelkesedéssel a gondolat, hogy hátat kell
fordítaniuk az őseik hitének, mindegyiküknek voltak rokonai a muszlimok táborában, és
valamennyien tartottak attól, hogy Mohamed valódi célja a hatalom átvétele a városban. A Korán
ugyan határozottan leszögezte, hogy Mohamednek, aki nem több egyszerű názir-nál,
figyelmeztetőnél,9 nincs politikai szerepe, de a kurajsitákat nem hagyta nyugodni az elevenjükbe vágó
kérdés: az, akivel maga az Úr közli, mit kell tennie, vajon hajlandó lesz-e elfogadni a hozzájuk hasonló
földi halandók uralmát?
A két tábor viszonya rohamosan romlott. Abu Dzsahl bojkottot hirdetett Mohamed klánja
ellen, és megtiltotta a kurajsitáknak, hogy bárki közülük válasszon házastársat vagy velük üzleteljen.
Ez pedig azt jelentette, hogy a muszlimoknak nem volt honnan élelmet beszerezniük. A zárlat két évig
tartott, és nem egy muszlimot tett anyagilag tönkre, sőt nem kizárt, hogy Mohamed felesége,
Khadidzsa a nélkülözésbe halt bele. Különösen sokat kellett szenvedniük az iszlámra áttért
rabszolgáknak, akiket gyakran gúzsba kötve tettek ki a tűző nap hevének. A bojkott megszüntetése
után, Kr. u. 619-ben a muszlimokat súlyos veszteség érte: meghalt Abu Tálib, Mohamed nagybátyja
és védelmezője. Mohamed korán árvaságra jutott, szüleit még csecsemőkorában elvesztette. Arábia
korabeli viszonyai között, ahol a vérbosszú ősi hagyománya volt az úr, védelmező nélkül, aki az
áldozat halálát megtorolhatta volna, egy garast sem ért az ember élete. A városi vezetők között
patrónust kereső Mohamed pedig Mekkában zárt ajtókat talált. Az umma helyzete egyre inkább
tarthatatlanná vált, és kétség sem fért hozzá, hogy a megoldást a város falain kívül kell keresni.
Mohamedet tehát ilyen megfontolások is vezették, amikor fogadta a Mekkától kétszázötven
kilométerre északra fekvő mezőgazdasági település, Jatrib követeit. Szakítva nomád életformájával
több törzs is a városlakók életét választotta, de több évszázados háborúskodás után a békés egymás
mellett élés útja meglehetősen rögösnek bizonyult. Jatribban az egyik véres leszámolás követte a
másikat. A törzsek közül nem egy vagy zsidó származású, vagy Izrael hitére áttért arab volt. Számukra
tehát nem jelentett újdonságot az egyistenhit gondolata, és nem ragaszkodtak mereven a pogány
hagyományokhoz. Viszont bármire késznek mutatkoztak azért, hogy békében együtt élhessenek és a
széthúzó törzseket összetartó közösséggé kovácsolják. A jatribiak küldöttsége Kr. u. 620-ban az éves
haddzs alkalmával érkezett Mekkába, tagjai itt felvették az iszlámot, és a muszlimokkal kölcsönösen
esküt tettek arra, hogy egymás ellen nem háborúznak, de közös ellenségeikkel szemben megvédik
egymást. Kr. u. 622-ben aztán a muszlim családok egyesével, csendben elhagyták a várost, és Jatribba
költöztek. Ez volt a hidzsra. Mohamed, akinek új pártfogója nem sokkal korábban hunyt el, csak
hajszál híján úszta meg az ellene kitervelt merényletet, de Abu Bakrral együtt sikerült szerencsésen
elmenekülnie.
A hidzsra lett a muszlim időszámítás kezdőpontja, mert ez volt az a pillanat, amikor
Mohamednek sikerült teljes egészében megvalósítania a Korán kijelölte eszményeket, mi több, ettől
a ponttól vált az iszlám jelentős szereplővé a világtörténelem színpadán. Valódi forradalmi tettel
állunk tehát szemben. A hidzsra nem egyszerű lakcímváltozást jelentett. Az iszlám előtti Arábiában a
törzshöz tartozás az egyik legfőbb értéknek számított. Szinte példa nélkül állt, hogy valaki elszakítsa a
vérségi kötelékeit és egy másik közösséghez csatlakozzék. A kor erkölcse az ilyen lépést az
9 Korán 74:1-5, 8-10, 88:21-22



istenkáromlással egyenértékűnek tartotta, és a kurajsiták nem hunyhattak szemet Mohamed árulása
felett. Megesküdtek, hogy a Jatribban menedékre lelt ummá-nak még írmagját is kiirtják. Mohamed
új lakhelyén egy olyan törzsszövetség irányítására kapott megbízást, melynek alkotóelemeit nem
fűzte egymáshoz vérségi kötelék. Az összetartó erőt a közös eszmeiség jelentette, ami meglepő
újításnak számított a korabeli arab társadalomban. Senkit sem kényszerítettek a Korán hitének
felvételére, s az ummá-ban mégis jól megfértek egymás mellett a muszlimok, a pogányok és a zsidók,
akik valamennyien fogadalmat tettek arra, hogy nem háborgatják egymást és szükség esetén
védelmet nyújtanak az umma tagjainak. E törzsek feletti szövetségnek Arábia-szerte hamar híre
ment, s annak ellenére, hogy a kezdetek kezdetén senki nem adott volna egy lyukas garast sem a
közösség fennmaradásáért, az umma mögött rejlő eszmeiség olyan erőnek bizonyult, mely nem
egészen tíz évvel a hidzsra után, még a Próféta Kr. u. 632-ben bekövetkezett halála előtt képes volt
egész Arábiában megteremteni a békét.
Jatrib al-Medina, vagyis „a Város” néven vált ismertté, mint az a település, mely a muszlim
közösségi eszményt testesítette meg. Mohamed Medinába érkezése után egyik legfontosabb
teendőjének egy nem túl hivalkodó mecset (maszdzsid = a leborulás helye) felépítését tartotta. Az
egyszerű épület jól jelképezte a korai iszlám eszmeiségének aszketikus szigorát. A tetőszerkezetet
fatörzsek tartották, egy kő jelezte a kiblá-t – azt az irányt, mely felé fordulva a hívek imáikat
elmondhatják –, és a Próféta egy fatönkön állva hirdette az igét. A későbbiekben – a lehetőségekhez
mérten – valamennyi mecset ezt a modellt igyekezett követni. Az épülethez udvar is tartozott, ahol a
muszlimok megvitathatták az umma tagjait foglalkoztató társadalmi, politikai, katonai és vallási
kérdéseket. Mohamed feleségeivel együtt az udvar szélén álló kunyhókban lakott. A kizárólag az Isten
tiszteletének szentelt keresztény templomokkal ellentétben, ahonnan száműzik az e világi, mondén
tevékenységeket, a mecset a közösségi élet teljes egészének otthont adott. A Korán világképe nem
állítja szembe a szentet és a profánt, a vallást és a politikát, a szexualitást és az Isten tiszteletét. Az
emberi élet minden eseménye lehet szent, ha az az isteni akarat szerint való. A cél a tavhíd, az „eggyé
tevés”, vagyis az, hogy a mindennapi élet a maga teljességében váljék az egységes közösség
hétköznapjainak szerves részévé, mert a muszlimok így megérezhetik a végső Egység, azaz az Isten
létét.
Az a tény, hogy Mohamednek több felesége is volt, felizgatta a témára fogékony nyugati világ
képzeletét, ám hiba volna azt hinni, hogy a Próféta – egynémely kései muszlim uralkodóhoz
hasonlóan – lubickolt volna az érzéki örömök tengerében. Amíg Mekkában élt, Mohamed nem
választott magának másik feleséget, bár a többnejűség teljesen bevettnek számított a korabeli
Arábiában. Megelégedett a nálánál jóval idősebb Khadidzsával, aki hat gyermekkel ajándékozta meg.
Közülük négy lány érte meg a felnőttkort. Medinában Mohamed tekintélyes szajjid, főnök lett, és a
hárem társadalmi pozíciója velejárójának számított. Házasságai azonban nagyobbrészt politikai
indíttatásúak voltak. Sikerült tető alá hoznia a törzsek fölött átívelő szövetséget, s a jól átgondolt
házassági kötelékek, melyek bizalmas híveihez fűzték, a rokoni szálak erősítésével a közösségi
összetartás megszilárdítását célozták. Új feleségei közül Abu Bakr lánya, Aisa állt szívéhez
legközelebb. Rajta kívül feleségül vette még Umar ibn Khattáb lányát, Hafszát is, két saját gyermekét
pedig Uszmán ibn Affánhoz és Ali ibn Abi Tálibhoz adta nőül. Házastársai között több támaszát
vesztett idősebb özvegyasszony is akadt, de voltak olyanok is, akiket az ummá-val szövetséget kötött
törzsek vezetőihez fűzött rokoni szál. Gyermekkel azonban egyikük sem ajándékozta meg a



Prófétát.10 Feleségei sok esetben nemhogy örömet nem szereztek Mohamednek, épp ellenkezőleg,
sok borsot törtek az orra alá. Egy alkalommal egy sikeres portya hadizsákmányának elosztása fölötti
marakodásukat hallva Mohamed meg is fenyegette őket, hogy valamennyiüket szélnek ereszti, ha
nem hajlandóak az iszlám előírásait komolyabban venni.11 Tagadhatatlan azonban, hogy Mohamed
azon kisszámú férfiak közé tartozott, akiknek igaz örömöt szerzett a női társaság. Férfitársai
egynémelyikét elképesztette, hogy milyen engedékenyen bánik velük, s ők milyen tiszteletlenül
feleselnek vele. Mohamed rendszeresen segédkezett a ház körüli teendőkben, saját maga foltozta
ruháit, és szívesen időzött feleségei társaságában. Portyáira is szívesen magával vitte egyiküket
másikukat, kikérte véleményüket, és megfontolta tanácsaikat. Egyik legeszesebb feleségének, Umm
Szalamának köszönhetően sikerült egy kitörni készülő lázadást is meghiúsítania.
A Próféta roppant fontosnak tartotta a női egyenjogúság kérdését. Nyugat-Európában még
évszázadokig szó sem lehetett ilyesmiről, s a Korán már elismerte a nők örökléshez és váláshoz való
jogát. Az iszlám szent könyve valóban szól annak szükségéről, hogy a Próféta feleségei eltakarják
arcukat és bizonyos mértékig a közösségtől elzártan éljenek, de a Korán egy szóval sem említi, hogy
valamennyi nő számára kötelező volna a fátyol viselése, vagy az, hogy a ház egyik részében, elzártan
töltse napjait. Csak a Próféta halála után, mintegy három-négy nemzedékkel később lett általános ez
a szokás. A muszlimok az idő tájt a bizánci ortodox keresztényeket utánozták, akik asszonyaikat
hosszú fátylak mögé rejtették és házaik egy erre a célra elkülönített részébe zárták őket. Az iszlám
hívei a bizánciak szokásain túl a keresztények nőgyűlöletének is hatása alá kerültek. A Korán a férfit
és a nőt társaknak tekinti, akikre azonos kötelezettségek hárulnak Isten teremtő tervében.12 A Korán
azonban mégis lehetővé teszi a többnejűséget. A mekkaiak elleni harcokban ugyanis sok nő veszítette
el támaszát, s ezért a férfiak engedélyt kaptak arra, hogy négy asszonnyal is összekössék életüket, de
csak akkor, ha valamennyiükkel egyformán bánnak, egyikükkel sem kivételeznek a többiek
rovására.13 z első, a medinai umma női tagjai a legteljesebb mértékig kivették részüket a közösség
életéből, olyannyira, hogy arab szokás szerint a csatákban a férfiakkal vállvetve küzdöttek. Az
iszlámot nem elnyomásként élték meg, ám később – amint az a kereszténységgel is megesett – a
férfiak az eredeti szándékoktól eltérve a vallást más irányba terelték, és a fennálló patriarchális
viszonyoknak rendelték alá.
A
A korai, medinai években két fontos újítás is az iszlám elválaszthatatlan részévé lett.
Mohamed nagy várakozással tekintett a zsidó törzsekkel való együttműködés elé, és még a hidzsra
előtt több olyan szokást is meghonosított, mely közelebb hozta egymáshoz a muszlimok vallását és
Izrael hitét. Ezek közé tartozott például a péntek délutáni ima, amikor a zsidók a sábesz
megünneplésére készülnek, és a zsidó Bűnbánat Napjáról megemlékező böjt. Életének talán egyik
legkeserűbb csalódását éppen az okozta, hogy a medinai zsidók nem ismerték el prófétai küldetését.
Az izraeliták számára ugyanis a próféták kora lejárt. Nem csoda tehát, hogy számukra Mohamed nem
lehetett az Úr küldötte. A Korán mégis jelentős teret szentel a medinai zsidókkal való vitának, ami jól
mutatja, hogy a Prófétát mennyire érzékenyen érintette az elutasítás. Egyes ismert próféták, mint
Mózes vagy Noé történetét a Korán helyenként a Bibliától eltérően meséli el. Ezek hallatán a zsidók
gúnyos megjegyzéseket tettek a mecsetben. A három előkelő zsidó törzs ellenezte Mohamed
10 Keresztény ágyasa, Marjam, Ibrahim nevű fiúgyermekkel ajándékozta meg a Prófétát, a gyermek azonban Mohamed legnagyobb bánatára még kiskorában meghalt.
11 Korán 33:28-29
12 Korán 33:35
13 Korán 4:3



meghívását a város élére. A Próféta felbukkanása előtt szövetségüknek beleszólása volt a település
ügyeibe, ám az új vezető megérkeztével úgy érezték, veszítettek tekintélyükből, és ezért azon
mesterkedtek, miképp tudnának megszabadulni tőle.
A kisebb zsidó törzsek vezetői azonban barátságosan viselkedtek, és segítettek, hogy
Mohamed elmélyülhessen a zsidó szent iratokban. A Prófétát különösen felvillanyozta a Teremtés
könyvének az a része, melyből megtudta, hogy Ábrahámnak két fia volt: Izsák és az ágyasától,
Hágártól született Ismáel, akit az arabok Iszmáílnak neveztek. A történet szerint Ábrahámot
kényszerítették, hogy eltaszítsa, és a pusztába űzze Hágárt és fiát, Iszmáílt. A számkivetetteket
azonban az Úr megmentette a pusztulástól, sőt még azt is megígérte, hogy a fiú majdan egy hatalmas
nép, az arabok ősatyja lesz.14 A helyi legendák úgy tartották, hogy Hágár és Iszmáíl Mekkában lelt
otthonra, ahol Ábrahám is meglátogatta őket, s apa és fia együtt építették újjá a Kábát, melyet még
Ádám emelt, ám az emberek gondatlansága miatt romokban hevert.15 Mindez zene volt Mohamed
füleinek, hisz a történet épp azt bizonyította, hogy az isteni akarat mégsem feledkezett meg az
arabokról, a Kába pedig nem elhanyagolható szerepet játszik egy monoteista hagyományban.
Kr. u. 624 körül már mindenki számára nyilvánvalóvá vált, hogy a medinai zsidók
többségükben nem hajlandók megbékélni a Prófétával. Mohamedet ráadásul alaposan megrázta az a
felismerés is, hogy a zsidók és a keresztények – akikről azt gondolta, hogy ugyanazon hitet vallják
igencsak eltérően ítélnek meg egyes teológiai kérdéseket. Döbbenetét az sem csökkentette, hogy a
jelek szerint sejtette, nem minden, az ahl al-kitáb-hoz tartozó hívő intézi el kézlegyintéssel ezt a
szégyenletes szektás széthúzást. Kr. u. 624 januárjában zseniális, gesztusértékű lépésre szánta el
magát. A szálát imádság során a gyülekezetet arra utasította, hogy forduljanak meg, és ezentúl ne
Jeruzsálem, hanem Mekka irányába mondják el imáikat. A kibla megváltoztatása felért egy
függetlenségi nyilatkozattal. A muszlimok tehát Jeruzsálem helyett a kereszténységtől is, és a
judaizmustól is idegen Kába felé fordultak, s ezzel kinyilvánították, hogy visszatérnek a gyökerekhez,
a Tóra és a Szentírás kinyilatkoztatása előtti korhoz, Ábrahám monoteizmusához, vagyis ahhoz az
időszakhoz, amikor a társ nélküli Istent imádók még nem pártoskodtak, még nem szakadtak
egymással torzsalkodó irányzatokra. 16 A muszlimok ezentúl csak Isten előtt hajolnak meg, és
istenkáromlásnak tartják, ha valaki az Úr helyett egy-egy ember teremtette rendszer vagy vallás előtt
hajbókol.
Nincsen semmi közöd azokhoz, akik szakadásokat idéztek elő az ő vallásukban és pártokká
váltak. Az ő dolguk [csupán] Allahra tartozik. Ő pedig közölni fogja velük, hogy mit tettek... Mondd:
„Az én Uram engem az egyenes útra vezérelt: egy igaz hithez, Ábrahámnak, a hanífnak a vallásához
aki nem volt pogány a pogányok között.” Mondd: „Az istentiszteletem az áldozat[i állatom], az
életem és a halálom Allahot illetik, a teremtmények Urát!”17
Az arab muszlimok, különösen a hidzsrá-ban részt vevő mekkai emigránsok felettébb jó
néven vették a kibla megváltoztatását. A muszlimoknak immáron nem kell szégyenkezve a
törekvéseiket megmosolygó keresztények nyomában kullogniuk, hiszen olyan saját útjuk van, mely
közvetlenül Istenhez vezet.
14 Teremtés könyve 16, 18:18-20
15 Sidersky, D.: Les Origenes dans legendes musulmans dans le Coran et dans les vies des prophétes. Paris, 1933.
16 Korán 2:129-132, 3:58-62, 2:39
17 Korán 6:159, 161-162



A másik lényegi változtatásra a kibla áthelyezése után került sor. Medinában a mekkai
emigránsoknak, köztük Mohamednak nem nagyon volt lehetőségük a mindennapi betevő
előteremtésére. Elegendő termőterület híján földet nem művelhettek, s végtére is kereskedők és
üzletemberek voltak, nem parasztok. Az anszár-ként, segítőként emlegetett medinaiak sem
engedhették meg maguknak, hogy a mekkaiakat eltartsák, akik így kénytelen-kelletlen az Arábiában
nemzeti sportnak számító és a kietlen, terméketlen, a megélhetést alig-alig biztosító vidéken a javak
újraelosztását biztosító zsákmányszerző portyákra, gazv-okra rendezkedtek be. A portyázó csapatok
rajtaütöttek az ellenséges törzsek karavánjain, kisebb csoportjain, elrabolták ingóságaikat és
elhajtották állataikat, de gondosan ügyeltek arra, hogy emberéletben ne essék kár, hiszen azzal
indokot szolgáltattak volna a vérbosszúra. A rabló hadjáratok során nem érhette támadás sem a
szövetséges, sem a „csatlakozott” törzseket. (Ez utóbbiak olyan közösségek voltak, melyek az erősebb
törzsnél találtak menedékre.) A kurajsiták által otthonaikból elűzött emigránsok a bőséges zsákmányt
ígérő, gazdag mekkai karavánokra kezdtek vadászni, ám azzal, hogy a gazv-ok során saját törzsüket
fosztogatták, megbocsáthatatlan bűnt követtek el. A kezdeti próbálkozásokat siker koronázta, de Kr.
u. 624-ben Mohamed fejébe vette, hogy egy nagyobb csapat emigráns élén a tengerparton rajtaüt az
év legjelentősebb mekkai karavánján. Tervéről tudomást szerezve a felbőszült mekkaiak erős sereget
küldtek a karaván védelmére, ám a badri kútnál megsemmisítő vereséget szenvedtek a jóval
esélytelenebb muszlimoktól. A mekkai had létszámát tekintve ugyan sokkal nagyobb volt, ám régi
arab szokás szerint minden törzs külön-külön, saját főnökével az élen meggondolatlan vakmerőséggel
rontott az ellenségre. Mohamed harcosai ellenben jól képzettek voltak, és egyetlen parancsnok
utasításainak engedelmeskedtek. A beduin törzseket lenyűgözte a diadal, és sokan közülük nagy
elégtétellel szemlélték a gőgös kurajsiták megaláztatását.
A győzelmet keserű napok követték. Mohamednek meggyűlt a baja jó néhány medinai
pogánnyal, akik nem nézték jó szemmel a muszlim jöttmentek felemelkedését, és szerették volna
kiebrudalni őket a településről. A mekkaiak is sok gondot okoztak, mert Abu Szufján, aki a Prófétát
első számú közellenségnek kiáltotta ki, a medinai muszlim közösség megtörésére két nagyobb
hadjáratot is indított. Az ummá-t nem egyszerűen legyőzni, hanem megsemmisíteni akarta. A sivatag
szigorú erkölcse a csatatéren nem engedte a félmegoldásokat. A győztes törzsfőnöktől el is várták,
hogy ha csak teheti, igyekezzék az ellenségnek még az írmagját is kiirtani. Az ummá-nak tehát a teljes
megsemmisülés fenyegetésével kellett szembenéznie. Kr. u. 625-ben a mekkaiak Uhudnál súlyos
vereséget mértek a muszlimokra, ám két évvel később a muszlimok szinte elsöpörték az ellenfél
csapatait „az Árok Csatájában”. Az ütközet onnan kapta a nevét, hogy Mohamed Medinát egy árokkal
vetette körül, mely a háborút lovagias ügyként kezelő és a hadicselek alkalmazását ezért teljesen
elvető mekkai csapatokat a tökéletes zűrzavarba taszította és megakadályozta a lovasság bevetését.
Mohamed második győzelme a számbeli fölényben lévő – tízezer mekkaival háromezer muszlim
nézett farkasszemet – ellenség fölött fontos mérföldkőnek számít. A diadal láttán ugyanis a nomád
törzsek már sejtették, hogy Mohamed a jövő embere és a mekkaiak hatalma leáldozóban van. Az
istenek, akik nevében csatába szálltak, szemmel láthatóan nem álltak melléjük. Az ummá-val kötött
szövetség egyre kapósabb lett, és Mohamed elkezdhette egy olyan tekintélyes és befolyásos
törzsszövetség kiépítését, melynek tagjai eskü alatt fogadták, hogy nem támadnak egymásra és
szükség esetén védelmet nyújtanak a többieknek. A mekkaiak közül is egyre többen álltak át és jöttek
Medinába. Ötévnyi, veszélyekkel teli bizonytalanság után Mohamed megnyugodhatott, hiszen tudta,
az umma nem pusztulhat el.



A muszlim sikerek fő vesztesének Medinában az a három zsidó törzs – a kajnuka, a nadír és a
kurajza – számított, melyek egymástól függetlenül szövetségre lépve a mekkaiakkal Mohamed
megsemmisítésére törekedtek. Valamennyi erős hadsereget tudott kiállítani, és mivel területeik oly
módon helyezkedtek el, hogy könnyűszerrel csatlakozhattak volna egy ostromló mekkai sereghez
vagy hátba is támadhatták volna az ummá-t, halálos veszélyt jelentettek a muszlimok számára. A
kajnuka törzzsel Kr. u. 625-ben sikertelenül próbált meg felkelést kirobbantani Mohamed ellen, s ezt
követően – arab szokás szerint – a törzset száműzték a városból. A Próféta külön szerződést kötött a
nadír törzzsel, ám amikor rájött, hogy a zsidók merényletet terveznek ellene, őket is száműzte. A
városból elzavart nadír törzs csatlakozott a közeli zsidó település, Khajbar lakóihoz, és az északi arab
törzsek között kampányolva igyekezett támogatókat szerezni Abu Szufjánnak. A nadír törzs ily módon
sokkal nagyobb veszélyt jelentett a falakon kívül. Amikor pedig az Árok Csatája folyamán a kurajza
törzs csatlakozott a mekkai sereghez egy olyan pillanatban, amikor a muszlimok majdnem
alulmaradtak, Mohamed számára betelt a pohár. Parancsára a muszlimok a kurajza törzs hétszáz
tagját kardélre hányták, az asszonyokat és gyerekeket pedig eladták rabszolgának.
A kurajza törzsbeliek lemészárlása kétségkívül borzasztó történet, ám hiba volna az akkori
eseményeket mai mércével mérni. A társadalom, melyben mindez lezajlott, meglehetősen
kezdetleges volt. A muszlimok csak kis híján kerülték el a pusztulást; ha pedig Mohamed csak száműzi
a kurajza törzset, azzal a Khajbarban szerveződő ellentábort erősítette volna, amivel újabb halálos
fenyegetést hozhatott volna az umma tagjainak fejére. A VII. századi Arábiában egy arab törzsfőnök
nem mutathatott könyörületet a kurajza törzshöz hasonló árulókkal szemben. A kivégzések rémisztő
üzenete célba ért, Khajbar és egyúttal a zsidókkal szövetségben álló medinai pogányok ellenállását is
segített megtörni. Igazi küzdelem volt ez, életre-halálra, és mindenki tudta, hogy a tét nem kicsi. Az
események szenvedői alanyai azonban nem általában a zsidók voltak, hanem a három lázadó törzs
tagjai. A Korán továbbra is tisztelettel szólt a zsidó prófétákról, és arra ösztönözte a muszlimokat,
hogy megbecsüléssel tekintsenek „az Írás népére”. Kisebb zsidó csoportok megmaradhattak
Medinában, és Izrael fiai – a keresztényekhez hasonlóan – később is szabadon gyakorolhatták
vallásukat a muszlim birodalmakban. Az antiszemitizmus a keresztények bűne. Az iszlám világában
csak azóta van érezhetően jelen, hogy 1948-ban létrejött Izrael Állam, és ezzel az arabok elveszítették
Palesztinát. Jelzésértékű, hogy a saját, ilyen jellegű hagyománnyal nem rendelkező muszlimoknak az
európai zsidógyűlölő mitológiából kellett meríteniük, ahonnan olyan szövegeket ültettek át arabra,
mint a szélsőségesen antiszemita Cion bölcseinek jegyzőkönyve. Manapság akadnak olyan muszlimok,
akik a zsidókkal szembeni új keletű ellenérzés megindoklására a Koránra hivatkoznak, s Mohamed és
a három zsidó törzs esetét idézik. E verseknek a szövegkörnyezetből való kiragadásával azonban a
Korán üzenetét hamisítják meg, és félremagyarázzák a Próféta szavait, akitől távol állt a zsidóság
gyűlöletének gondolata.
Mohamed csak és kizárólag azért számolt le kérlelhetetlenül a kurajzákkal, hogy az
ellenségeskedésnek minél előbb véget vethessen. A Korán tanítása szerint a háború súlyos
sorscsapás, s ezért a muszlimoknak minden követ meg kell mozgatniuk, hogy a lehető legrövidebb
időn belül helyreállítsák a békét és a nyugalmat.18 Arábiát harcias törzsek lakták, és az umma csak
fegyverrel vívhatta ki a békét. Az olyan társadalmi átalakulások, melyek elérésére Mohamed is
törekedett az Arab-félszigeten, csak a legritkább esetben mehettek végbe vérontás nélkül. A
mekkaiakat mélyen megalázó ütközetet, „az Árok Csatáját” követően azonban Mohamed
18 Korán 8: 16-17



elérkezettnek látta az időt, hogy a dzsihád útjáról a béke útjára térjen. A Kr. u. 628-as év márciusában
merész, ám célravezető lépésre szánta el magát, mely lecsillapította a kedélyeket. Bejelentette, hogy
részt kíván venni az az évi mekkai zarándoklaton, és vállalkozásához társakat toborzott. A zarándokok
nem hordhattak fegyvert, s így az önszántukból az oroszlán barlangjába sétáló muszlimok
kiszolgáltatták magukat a dühös és ellenséges kurajsiták kényének-kedvének. A várható
következmények ellenére mintegy ezer muszlim határozott úgy, hogy a Prófétával tart, és a férfiak a
haddzsi-k hagyományos fehér ruhájában nekivágtak a Mekka felé vezető útnak. A kurajsiták, a
szentély őrei, hacsak nem akarták lábbal tiporni saját szent kötelezettségeiket, egyetlen arabot sem
tilthattak el a Kábától és egyetlen jóhiszemű zarándokot sem bántalmazhattak. A kurajsiták ennek
ellenére megpróbálták megsemmisíteni Mohamed csapatát még az előtt, hogy a muszlimok elérték
volna az erőszakmentes övezet határát, ám a Prófétának ügyes manőverezéssel sikerült elkerülnie
őket. Beduin szövetségesei segítségével elérte a szent terület szegélyét, tábort vert Hudajbijjánál, és
várta a fejleményeket. A békés menet végül elérte célját, és a kurajsiták kénytelen-kelletlen
kiegyeztek az ummá-val. Ez a tény egyik oldalon sem aratott osztatlan sikert. A harcias muszlimok
megalázónak érezték a szerződés megkötését, de Mohamed eltökélte, hogy a győzelmet fegyverek
nélkül szerzi meg.
Hudajbijjával az iszlám története újabb fordulóponthoz érkezett. Az események hatása alatt
egyre több beduin állt a muszlimok oldalára, vette fel az iszlámot, és a folyamat megállíthatatlannak
tűnt. A kurajsiták Kr. u. 630-ban megtámadták a Mohameddel szövetséges egyik törzset, és ezzel
megszegték a megállapodást. A Próféta egy tízezer harcost számláló sereg élén Mekka ellen vonult.
Az ellenállhatatlannak ítélt túlerő láttán a gyakorlatias mekkaiak, akik sejthették, hogy egy vereséggel
végződő ostrom milyen következményekkel jár, beismerték vereségüket, és megnyitották a város
kapuit. Mohamed vérontás nélkül foglalta el Mekkát. Lerombolta a Kába körül felállított bálványokat,
a szentélyt Allahnak, a Társnélküli Istennek ajánlotta, a haddzs-hoz fűződő pogány szokásokat pedig
Ábrahám, Hágár, és Iszmáíl történetén keresztül az iszlám keretei közé emelte. A kurajsiták közül
senkit sem kényszerített az iszlám felvételére, ám az események számos tekintélyes ellenfelét
többek között Abu Szufjánt is – meggyőzték arról, hogy a régi vallás kudarcot vallott. Midőn
Mohamed Kr. u. 632-ben szeretett felesége, Áisa karjai között kilehelte lelkét, az arab törzsek
többsége már vagy áttért az iszlámra, vagy az umma szövetségesének számított. Mivel pedig az
umma tagjai nem foghattak fegyvert egymásra, a törzsi háborúk sora és a vérbosszúk ördögi köre
végleg megszakadt. Mohamed egymaga megteremtette a békét a háború tépázta Arábiában.



A Rasídún (632-661)
Mohamed élete és működése mindörökre rányomta bélyegét a muszlimok spirituális,
politikai és erkölcsi világképére. A Próféta személye és ténykedése a muszlimok számára a
„megváltást” jelentette, mely nem az Ádám által elkövetett „eredendő bűnt” törölte el, megnyitva
ezzel a túlvilági élet kapuit, hanem egy olyan társadalmat épített fel, mely beteljesíti mindazt, amit az
isteni akarat az emberiségnek kijelölt. Mindez nem egyszerűen lehetőséget teremtett az araboknak
arra, hogy kitörhessenek az iszlám előtti Arábia politikai és társadalmi életének poklából. Ennél sokkal
többről volt szó. Mohamed ugyanis kedvező közeget tudott teremteni ahhoz, hogy az arabok könnyű
szívvel rendeljék alá lényüket Isten akaratának, vagyis ahhoz, hogy megtalálják az egyedüli utat, mely
az igazi spirituális boldogulás felé vezetheti őket. Az isteni akarat odaadó elfogadásának a Próféta
alakja lett a jelképe, és – amint azt látni fogjuk – a muszlimok mindig arra törekedtek, hogy lelkiekben
is, és a közösségi lét mindennapjaiban is az ő példáját kövessék. Mohamedet sohasem tisztelték
isteni személyként, de általánosan elfogadottá vált a nézet, mely a Tökéletes Embert látta benne.
Lényét oly alázattal adta át Istennek, hogy sikerült megújítania a társadalmi viszonyokat, és az
arabokat megajándékozta a békével, mely lehetővé tette, hogy jó viszonyban éljenek egymással.
Etimológiáját tekintve az iszlám és a szálam (béke) szó egy tőről fakad, s ezekben a kezdeti években
az iszlám valóban nagymértékben hozzájárult az összetartás és egyetértés erősítéséhez.
Mohamed sikerét az isteni kinyilatkoztatásnak köszönhette. Egész életét végigkísérték a
látomások, s az ilyen alkalmak során kapott szövegrészletekből állt össze a Korán. Válsághelyzetekben
vagy ha kétségek gyötörték, a Próféta magába mélyedt, és az isteni sugallat mindig tudatta vele, mit
kell tennie. Az élete hídként kötötte össze a transzcendens valóságot az erőszakkal teli, zűrzavaros és
riasztó e világi hétköznapokkal. A Korán tehát mindig követte az aktuális eseményeket, és a politikai
történések szabta kereteket az isteni szándék fényével világította be. Mohamed utódai azonban nem
kaptak prófétai küldetést, így ők csak átlagos emberi képességeikre támaszkodhattak. Hogyan érjék
el, hogy a muszlimok ne forduljanak el az isteni akarat előírásaitól, hogy odaadással kövessék a helyes
utat? Az irányításuk alatt álló umma szépen gyarapodott, és egyre vegyesebbé, összetettebbé vált.
Már nem a kicsiny medinai közösséget kellett kormányozniuk, ahol mindenki ismert mindenkit, s
ezért a hivatalosságot és a bürokráciát könnyen lehetett mellőzni. A fő kérdésnek az látszott, vajon
képes lesz-e Mohamed megbízottja, a khalífa a körülmények megváltozása ellenére is megőrizni az
első umma szellemét.
A Mohamedet követő első négy kalifának ezekkel a nehézségekkel kellett megbirkóznia.
Valamennyien a Próféta legszűkebb köréhez tartoztak, és mindkét városban, Medinában is és
Mekkában is fontos szerepet játszottak. A rasídún-ként – azaz a helyes úton járókként – emlegetett
kalifák uralkodása legalább annyira meghatározónak számít az iszlám történetében, mint a Próféta
működésének korszaka. A muszlimok ugyanis ezen évek zűrzavaros, dicső és tragikus eseményeiről
alkotott véleményük alapján határozzák meg önazonosságukat és alakítják ki teológiai álláspontjukat.
A Próféta halála után a vezető muszlimokra várt a feladat, hogy meghatározzák, az umma
milyen úton haladjon tovább. Lehettek közöttük olyanok, akik nem tartották szükségesnek egy
Arábiában előzmények nélkül álló „állam” létrehozását. Egyesek mintha azt támogatták volna, hogy
minden törzs vagy közösség válassza meg a saját imámját – vezetőjét. Abu Bakr és Umar ibn Khattáb,
a Próféta két társa azonban úgy vélekedett, hogy az umma maradjon egységes, a kormányrudat
pedig – akárcsak a Próféta életében – egy ember tartsa a kezében. Hallatszottak olyan vélemények is,
melyek szerint Mohamed legközelebbi férfi rokonát, Ali ibn Abi Tálibot látta volna legszívesebben



utódjaként. Az arabok ugyanis, akik felettébb nagyra becsülték a vérségi kapcsolatokat, hittek benne,
hogy egy-egy jeles főnök kiváló tulajdonságait leszármazottai megörökölhetik, s a muszlimok között
nem kevesen akadtak olyanok, akik Aliban Mohamed karizmatikus erényeit vélték felfedezni. Ali
jámborságát senki sem vonta kétségbe, ám fiatalsága és tapasztalatlansága ellene szólt. Így aztán a
többség Abu Bakrt választotta a Próféta első utódának, kalifájának.
Abu Bakr uralkodása rövid (Kr. u. 632-634), mégis jelentős volt. Figyelmét jobbára a ridda
háborúk (ridda = hitehagyás) kötötték le, melyeket az ummá-ból kiválni szándékozó, függetlenedni
akaró törzsek megregulázására indítottak. Hiba volna azonban ezeket az összecsapásokat
vallásháborúnak vélni. A lázadásokat szigorúan politikai és gazdasági okok robbantották ki. Az Iszlám
Szövetség kötelékébe lépő beduin törzseket nem igazán érdekelték Mohamed tanításának apró
részletei. A két lábbal a földön járó Próféta teljes mértékig tisztában volt azzal, hogy szövetségesei
jobbára politikai megfontolásokból csatlakoztak hozzá. Ezek a szerződések tehát nem léptek túl az
arab pusztában szokásos, törzsi vezetők között létrejött megállapodások keretein. Egyes törzsek
elöljárói talán úgy gondolták, hogy személyesen Mohameddel és nem az utódával léptek szövetségre,
s a Próféta halála után senkinek sem tartozván számadással nyugodt lélekkel háborgathatják a
muszlimokat, kihíva ezzel maguk ellen az umma haragját.
Sokat elmond azonban az a tény, hogy a lázadók többsége igyekezett tettét vallási érvekkel is
alátámasztani. A törzsfőnökök közül több is prófétának vallotta magát, és a Koránhoz hasonló
kinyilatkoztatásokkal igyekezett ügyének támogatókat szerezni. Az arabok meghatározó élménnyel
lettek gazdagabbak. Ez a tapasztalás azonban a szó mai értelmében semmiképpen sem nevezhető
„vallásosnak”, sokan nem egy benső hangnak engedelmeskedve, meggyőződésből hajoltak meg az
iszlám előtt. A Próféta mintha egy ősi átkot tört volna meg, s az arabok hirtelen – bár csak rövid időre
– egy egységes közösségben találták magukat, ahol nem kellett rettegniük az állandó és pusztító
háborúk kegyetlenségeitől. Mohamed rövid élete során bepillantást nyerhettek egy teljesen más
életbe, melyet átitatott a vallás szelleme. Minden, ami velük történt, oly váratlan és olyannyira
lélegzetelállító volt, hogy még az ummá-ból kiszakadni akarók sem vonhatták ki magukat e prófétai
kor hatása alól. Nagy valószínűség szerint a ridda-háborúk idején az önjelölt prófétákkal küszködő
muszlimok jelentették ki, hogy Mohamed volt a legnagyobb és egyben a legutolsó próféta. A Korán
ezt sehol sem állítja.
Abu Bakr könyörületességgel párosuló bölcsességgel megálljt parancsolt a lázadásoknak, s
ezzel végérvényesen egyesítette Arábiát. A felkelők panaszait igyekezett mindenki megelégedésére
orvosolni, és annak, aki önszántából visszatért a közösség kebelére, nem esett bántódása. Egyeseket
a második kalifa, Umar ibn Khattáb (634-644) uralkodása alatt a környező területek megsarcolására
indított, nagyarányú, gazdag zsákmánnyal kecsegtető gazv portyák csábítottak vissza. A portyázások
kiváló lehetőséget kínáltak az Arab-félszigetre köszöntő béke nyomán keletkezett súlyos gondok
megoldására. Évszázadokon keresztül a gazv biztosította az arab törzsek szerény megélhetését, ám az
iszlám megjelenése véget vetett a rabló hadjáratoknak, hiszen az umma törzsei nem emelhettek
kezet egymásra. Mi vegye át a muszlimoknak szerény megélhetést biztosító gazv-ok szerepét? Umar
felismerte, hogy az ummá-ban rendnek és fegyelemnek kell uralkodnia. A törvényszegőket kordában
kell tartani, s az addig a portyázásokra és csetepatékra elpazarolt energiákat más, közös célokra kell
fordítani. A megoldás szinte kínálta magát: a muszlimok szervezzenek gazv-okat a szomszédos
vidékek nem muszlim lakóinak megsarcolására. A külső ellenség ellen vezetett hadjáratok megőrzik
az umma egységét, és növelik a kalifa tekintélyét. Az arabok hagyományosan idegenkedtek a
királyság gondolatától, és gyanakodva tekintettek volna egy uralkodóként viselkedő vezetőre. A



hadjáratok során, vagy ha új legelőkre vonultak, időlegesen hajlandónak mutatkoztak elfogadni egy
egy főnök irányítását. Umar ezért az amír al-múminín (az igazhivők vezére) címet vette fel, s a
muszlimok az ummá-t illetően elismerték főségét, de magánügyeikbe nem hagyták beleszólni.
Umar parancsnoksága alatt az arabok betörtek Irakba, Szíriába és Egyiptomba, s váratlan
győzelmek egész sorát aratták. A Kádiszijjánál megvívott ütközetben (Kr. u. 637) súlyos vereséget
mértek a perzsákra, s ez a diadal megnyitotta előttük a szászánida főváros, Ktésziphon elfoglalásához
vezető utat. Elegendő harcossal a soraikban a muszlim seregek hamarosan az egész Perzsa
Birodalmat leigázzák. A Bizánci Birodalom már keményebb diónak bizonyult, és a muszlim hadaknak
Anatóliában nem is sikerült újabb területeket elfoglalniuk. A palesztinai Jarmuknál azonban győztek
(Kr. u. 636), 638-ban bevették Jeruzsálemet, és 641-re Szíria, Palesztina és Egyiptom teljes területét
az ellenőrzésük alá vonták. Majd hamarosan tovább folytatták előrenyomulásukat az észak-afrikai
partvidéken, egészen Kirenaikáig. A badri csata után húsz évvel tehát a muszlimok egyszer csak egy
tekintélyes birodalom urai lettek. A Próféta halálát követő első század végére az iszlám uralma a
Pireneusoktól a Himalájáig terjedt. A muszlimok a váratlanul ölükbe hullott sikereket újabb
csodaként, Isten kegyeként élték meg. Az iszlám megjelenése előtt az arabokat mindenki
csőcseléknek tartotta és mélyen lenézte, s most elképesztően rövid idő alatt két világbirodalmat is a
porba sújtottak. A diadalok élménye csak még inkább elmélyítette bennük a meggyőződést, hogy
különleges és igen nagy jelentőségű esemény részesei lettek. Az ummá-hoz tartozás tehát ablakot
nyitott a transzcendens világra, hiszen mindaz, amit az umma létrejötte óta megéltek, messze túltett
a törzsi korszak tapasztalásain és reményein. Sikereik hitelt adtak a Korán szavainak, melyek azt
tanították, hogy a helyes úton járó közösség virágzásnak indul, hisz Isten törvényei szerint él.
Meghajoltak Isten akarata előtt, és nézzétek csak, mi mindent elértek. Míg Jézus kereszthalála az



eseményeket Isten vereségeként értékelő keresztényeket bizonytalanságba taszította, a muszlimok
sikereiket szentként, az életüket irányító isteni jelenlét kinyilatkoztatásaként élték meg.
Nem lehet eléggé hangsúlyozni, hogy az Arábiából kiözönlő arab hadakat nem az iszlám vad
hatalmi vágya hajtotta. Nyugaton sokakban olyan kép él, mely szerint az iszlám erőszakos, militarista
vallás, mely kényszerrel, a fegyverek erejével „toborozza” híveit. Ez a tévhit a muszlim hódító
háborúk félremagyarázásából táplálkozik. A vallásnak nem sok köze volt ezekhez a háborúkhoz, és
Umar sem állította, hogy isteni felhatalmazást kapott a világ meghódítására. Umart és harcosait
meglehetősen e világi, gyakorlatias célok mozgatták: zsákmányra éheztek és az umma egységének
megőrzését elősegítő vállalkozásokra vágytak. Az arabok már évszázadok óta kísérleteztek a
félszigeten túli, gazdag területek fosztogatásával, ám most – az eddigiektől eltérően – a jelentős
hatalmi vákuum is a segítségükre volt. Perzsia és Bizánc már évtizedek óta háborúban állt egymással,
és a folytonos csatározások mindkét birodalmat megroggyantották. Készleteik kimerültek. Perzsiában
polgárháború dúlt, és az áradások tönkretették az ország mezőgazdaságát. A szászánida sereg főleg
arab katonákból állt, akik az összecsapások során rendre átálltak a támadók oldalára. A Bizánci
Birodalom szíriai és észak-afrikai tartományaiban a vallási türelmetlenség a görög ortodox állam ellen
hangolta a helyieket, s ezért az arab támadás megindulásakor nem siettek habozás nélkül Bizánc
segítségére, bár való igaz, a muszlimok tartós eredményt nem értek el a birodalom szívében fekvő
Anatóliában.
A hatalmas kiterjedésű muszlim állam létrejötte után a hódításokat a jogtudósok vallási
okfejtéssel támasztották alá, mely a világot két egymással állandó háborúságban álló részre, a dár al
Iszlámra – az iszlám házára – és a dár ul-Harbra – a háború házára – osztotta. A muszlimok ekkortájt
már gyakorlatilag belátták, hogy terjeszkedésük elérte végső határait, és békés kapcsolatokra
törekedtek a nem muszlim országokkal is. A Korán egy szóval sem isteníti a háborút. Beszél az
általános emberi értékek védelmében folytatott, jogos, védekező háborúról, de elítéli az erőszakot és
a gyilkolást.19 Ráadásul a félszigetet maguk mögött hagyva az arabok meglepetéssel látták, hogy majd
minden nemzet az ahl al-kitáb – a könyv népe – családjába tartozik, mely közvetlenül Istentől kapta
szent iratait. Ezeket a népeket senki sem kényszerítette az iszlám felvételére, s valójában a VIII.
század közepéig az áttérést még csak nem is igen támogatták. A muszlimok ugyanis úgy gondolták,
hogy az iszlám Iszmáíl leszármazottainak hite, ahogy Izsák gyermekeié a judaizmus. Régi arab
szokásnak számított, hogy az erősebbek védelmükbe vették gyámolításra szoruló, arabul maválí-nak
mondott klienseiket. Attól a pillanattól fogva, hogy az új birodalom határain belül élő keresztényeket,
zoroasztriánusokat és zsidókat zimmí-nek – védelem alá eső alattvalónak – minősítették, már nem
számítottak szabad prédának: senki sem rabolhatta el vagyonukat vagy bántalmazhatta őket bármi
más módon. Az. arabok mindig is hiúsági kérdést csináltak abból, hogy jól bánjanak klienseikkel,
szükség esetén segítségükre siessenek vagy megbosszulják az őket ért sérelmeket. A katonai
védelemért cserébe a zimmí-k fejadót fizettek, de – a Korán előírásaival összhangban – szabadon
gyakorolhatták vallásukat. Azok a keresztények például, akiket nézeteik miatt eretnekséggel vádoltak
és ezért üldöztek az ortodox görög hatóságok, szívesebben éltek muszlim uralom alatt.
Umar vasfegyelmet tartott. Az arab harcosok nem élvezhették a győzelem gyümölcseit, a
hadvezérek nem kapták meg az elfoglalt területeket, melyeket továbbra is addigi gazdáik műveltek. A
változás csupán annyi volt, hogy ezentúl bérleti díjat kellett fizetniük a muszlim államnak. A
muszlimoknak megtiltották, hogy letelepedjenek a városokban. Számukra stratégiai fontosságú
19 Korán 2:194, 2:252, 5:65, 22:40-42



pontokon helyőrségeket – amszár – emeltek. Ilyen katonai telepekből nőtt ki az iraki Kúfa, a szíriai
Baszra, Iránban Kum, vagy Fusztát a Nílus torkolatánál. Az egyetlen olyan muszlim központ, mely egy
meghódított városban jött létre, Damaszkuszban rendezkedett be. Az amszár-okban mecsetek is
épültek, hogy a katonáknak legyen hol elmondaniuk pénteki imájukat. A helyőrségekben a
harcosokat az iszlám előírásai szerinti életre nevelték. Umar roppant fontosságot tulajdonított a
családnak, mélyen elítélte a borisszaságot, és dicsőítette a hozzá hasonlóan mértékletes életet élő
Próféta aszketizmusát. A helyőrségek hamisítatlan arab települések voltak, melyek idegen földön is
ápolták a Korán szellemével összhangban lévő hagyományokat. Az iszlám ekkoriban még alapvetően
az arabok vallásának számított. Az áttérni kívánó zimmí-t egy törzsnek kellett kliensévé fogadnia,
hogy ily módon részévé válhasson az arab rendszernek. Kr. u. 644-ben a győzelmek sorozatának
váratlanul vége szakadt, amikor egy személyes sérelmét a kalifán megtorló perzsa hadifogoly a
medinai mecsetben leszúrta Umart. A rasídún uralkodásának utolsó éveire az erőszak nyomta rá
bélyegét. A Próféta hat társa Uszmán ibn Affánt választotta kalifának, aki határozottságban messze
elmaradt elődjétől, ám uralkodásának első hat évében az umma még így is virágzott. Uszmán jó
vezetőként kormányozta birodalmát, és a muszlim seregek újabb területeket hódítottak meg.
Bizánctól elhódították Ciprust, s ezzel kiszorították a nagy vetélytársat a Földközi-tenger nyugati
medencéjéből. Észak-Afrikában csapatai elérték Tripolit, a mai Líbiát. Keleten seregei meghódították
Örményország területének nagy részét, benyomultak a Kaukázusba, muszlim ellenőrzés alá vonták
Kelet-Iránt egészen az Oxus – Amu-darja – folyóig, beleértve Herat környékét, és szilárdan
megvetették lábukat az indiai szubkontinensen fekvő Szindh tartományban.
Sikereik ellenére egyre érezhetőbben nőtt a harcosok elégedetlensége. Meghatározó
változásokon mentek keresztül. Mindössze egy évtized leforgása alatt az embert próbáló nomád
életformát felcserélték a hivatásos kardforgató mindennapjaival. A nyarakat hadakozással töltötték,
de a tél beszorította őket az otthonaiktól távol fekvő helyőrségekbe. Hatalmas távolságokat kellett
megtenniük, és a hadjáratok egyre jobban kiszívták erejüket, miközben a zsákmány mind kevesebb és
kevesebb lett. Uszmán sem engedélyezte, hogy a hadvezérek vagy az előkelő mekkai családok
magánbirtokokat szerezzenek maguknak a meghódított területeken, például Irakban, és
hajlíthatatlansága sokak szemében népszerűtlenné tette. Különösen állt ez a Kúfában és Fusztátban
állomásozó csapatokra. Uszmán a legelőkelőbb állásokat saját családja, az Umajjád-ház tagjainak
tartotta fenn, s különösen a medinai muszlimok között szerzett sok ellenséget magának. Bár az általa
kinevezett umajjád tisztségviselők között nem egynek kiváló képességeit még ellenfelei is elismerték,
Uszmánnak mégis a nepotizmus vádjával kellett szembenéznie. Kinevezettjei között találjuk a Próféta
egykori esküdt ellenségének, Abu Szufjánnak a fiát, Muaviját, akit Szíria kormányzójának tett meg.
Jámborságát és a közigazgatásban való jártasságát senki sem vitatta, egyenes jellemét és körültekintő
helyzetfelismerését mindenki becsülte. A medinai muszlimok, akik még mindig segítői mivoltuk,
anszár-ságuk fényében sütkéreztek, rossz néven vették, hogy a kalifa Abu Szufján fiát náluk többre
tartja. A Korán-recitálókat, akik a szent szöveget kívülről megtanulták, s ily módon vallási
kérdésekben az egyik legfőbb tekintélynek számítottak, szintén felettébb sértette, hogy Uszmán a
helyőrségekben a Koránnak csak egyetlen változatát engedélyezte, a többi, csak apróságokban
eltérő, ám a recitálók között igen népszerű változatot pedig betiltotta. Az elégedetlenkedők a Próféta
unokaöccsében látták testet ölteni reményeiket. Ali ibn Abi Tálib ugyanis Umar és Uszmán
politikájában is talált kivetnivalót, és a központi hatalommal szemben kiállt a katonák jogaiért.



Kr. u. 656-ban az elégedetlenség nyílt lázadáshoz vezetett. Egy csapat arab katona Fusztátból
Medinába érkezett, hogy kikövetelje jussát. Ám amikor el akarták zavarni őket, megostromolták
Uszmán házát, az ajtókat betörték, és a kalifát meggyilkolták. A lázadók Alit kiáltották ki kalifának.



Az Első Fitna
Ali megválasztása senkit sem ért meglepetésként. A Próféta családjában nevelkedett, és a
világról alkotott felfogását a mohamedi eszmények határozták meg. A harcban való jártasságát a
csatamezőn bizonyította, tisztjeinek felemelő lelkiségtől átitatott leveleket írt, melyek ma is a
muszlim irodalom gyöngyszemei. Episztoláiban arra intette harcosait, hogy mindig és mindenütt az
igazságosság vezérelje lépteiket, és felszólította őket, hogy a legyőzött népekkel ne bánjanak zsarnok
módjára. A Prófétához fűződő szoros kapcsolata ellenére Alit sokan mégsem látták volna szívesen az
umma élén. Ali bázisát a medinai anszár-ok és az Umajjádok felemelkedését görbe szemmel néző
mekkaiak adták. A hagyományos nomád életmódjukat fel nem adó muszlimok támogatására is bizton
számíthatott, különösen Irakban, ahol Kúfa városa lett Ali hatalmi központja. Uszmánt, az iszlám
útjának egyik legelső követőjét, akárcsak Alit házassági kötelék fűzte a Próféta családjához
Mohamed lányát vette feleségül –, ezért a meggyilkolása az egész muszlim közösséget megrázta. A
merénylet nyomán kirobbant belháború, mely fitna-ként – a kísértés koraként – vonult be az
évkönyvekbe, öt évig húzódott.
Áisa, Mohamed kedvenc felesége, valamint rokonai, Talha és a Mohamedet már Mekkában is
támogató Zubajr némi habozás után, arra hivatkozva, hogy Ali megbosszulatlanul hagyta Uszmán
halálát, megtámadták a kalifát. Csapataik kihasználták, hogy az arab seregek a tartományokban
állomásoztak, és gyors menetben Medinából Baszrába vonultak. Ali kutyaszorítóba került. Uszmán
halála mélyen megrázta, s istenfélő muszlimként a gyilkosság felett nem hunyhatott szemet. Követői
szerint azonban Uszmán megérdemelte a halált, hisz uralkodása évei alatt hátat fordított a Korán
egyik fontos eszményének és letért az igazságosság útjáról. Ali nem tehette meg, hogy elhatárolódik
saját táborától, ezért Kúfába húzódott vissza, s ott rendezte be fővárosát. Seregei élén Bászra ellen
vonult, megütközött a lázadókkal, és csapataikra súlyos vereséget mért. „A Teve Csatájaként”
elhíresült ütközet nevét onnan kapta, hogy Áisa, aki a sereggel tartott, egy teve hátán ülve szemlélte
az összecsapást. Diadala után Ali saját követőit ültette a legfontosabb pozíciókba, kincstárát
szétosztotta támogatói között, ám a katonákat „megillető” jogok gyakorlásában megakadályozta
harcosait. Nem engedte ugyanis, hogy a Perzsa Birodalom legtöbb jövedelmet termelő, gazdag
mezőgazdasági vidékét, a Kúfa környéki Szavadot magánbirtokukként kezeljék. Látva, hogy saját
táborának nem kedvez, de Uszmán meggyilkolását sem ítéli el, sokan kételkedni kezdtek benne.
Ali jogát a kalifái méltóságra nem ismerték el Szíriában, ahol damaszkuszi fővárosából
Uszmán rokona, Muávija szervezte az ellentábort. Az Umajjád-ház fejeként, a törzsfőnökök
kötelezettségeit előíró hagyományok szerint rá hárult a kötelesség, hogy elégtételt vegyen a család
egyik tagjának haláláért. Háta mögött tudhatta a tehetős mekkai klánokat és a szíriai arabokat, akik
nagyra értékelték bölcs és erőskezű kormányzását. Ali, aki tisztában volt ellenfele helyzetével,
kezdetben megértően viselkedett Muávijával, és nem rohanta le. Mohamed rokonainak széthúzása, a
Próféta társainak acsarkodása azonban felettébb sötét jövőt vetített előre. Mohamed tanítása a
muszlim összetartás gondolatára hívta fel a figyelmet, s az ummá-t olyan szilárd egységként képzelte
el, mely Isten társnélküliségének földi lenyomata lehet. A további vérontás elkerülésére a két fél
megállapodott a viszály tárgyalásos rendezésében. Az Eufrátesz felső folyása mentén fekvő Sziffínnél
Kr. u. 657-ben tartott találkozó azonban eredménytelenül zárult. Muávija hívei a Korán példányait
lándzsáikra tűzve arra biztatták a pártatlanokat, a Korán szellemében eljárva döntsék el, kinek van
igaza. Bár a tanácskozás Ali számára kedvezőtlen eredményt hozott, követői között sokan akadtak,
akik megpróbálták rábeszélni, hogy fogadja el a döntést. A közhangulatot maga mellett tudó Muávija



elég erősnek érezte magát ahhoz, hogy megfossza Alit a kalifa méltóságától, csapatokat küldjön
Irakba, és magát kalifának kiáltassa ki.
Ali eltökélt hívei azonban nem adták be a derekukat, és igencsak megdöbbentette őket
vezetőjük meghunyászkodása. Véleményük szerint Uszmán nem a Korán előírásai szerint élt. Ali pedig
azzal, hogy nem köszörülte ki az Uszmán zsarnoksága okozta csorbát, valójában lepaktált az
igazságtalanságok haszonélvezőivel, s ezért már ő sem tekinthető az igaz úton járó muszlimnak. Az
így vélekedők kivonultak az ummá-ból, mely szerintük elárulta a Korán szellemiségét, és saját vezért
választottak. Ali igyekezett leszámolni ezen szélsőséges vélemény képviselőivel, akik az iszlám
történetében kháridzsitaként – kivonulóként – váltak ismertté. Sikerült is kézre kerítenie az első
lázadókat, de a birodalom szerte szélsebesen terjedő mozgalmat már nem lehetett megállítani. A
kháridzsiták megvetették Uszmán korának nepotizmusát, és vissza kívántak térni a Korán
szellemiségével összhangban álló egyenlőség elvéhez. Annak ellenére, hogy kevesen voltak,
megjelenésük mégis mérföldkőnek számított, hiszen ők képviselték az első olyan muszlim irányzatot,
melynek merőben új vallási tanai az umma erkölcsi hanyatlásához vezető politikai események
hatására érlelődtek ki. A kháridzsiták azon az állásponton voltak, hogy az umma vezetését nem a
legbefolyásosabb, hanem a legjámborabb, leginkább istenfélő férfiúra kell bízni. Szerintük tehát a
kalifák Muávijával ellentétben nem élhetnek a hatalom bűvöletében. Az Isten az embert szabad
akarattal ajándékozta meg, s mivel az Úr igazságos, a Muávijához, Uszmánhoz és Alihoz hasonló, az
iszlám szellemét eláruló, hitehagyott zsarnokok előbb-utóbb elnyerik méltó büntetésüket. A
kháridzsiták meglehetősen szélsőséges véleményt képviseltek, ám arra késztették a muszlimokat,
hogy elgondolkodjanak azon, vajon ki az iszlám hű híve és ki nem. A politikai irányítás kérdésköre,
mint vallási probléma is roppant jelentőségre tett szert, és számos rokon területen termékenyítő
vitára kényszerítette a híveket, akik így kénytelenek voltak eszmét cserélni Isten természetéről, az
eleve elrendelésről és az emberi szabadságról.
A kháridzsiták üldözéséért Ali nagy árat fizetett, s még a kúfaiak közül is sokan elpártoltak
tőle. Muávija tábora eközben egyre gyarapodott, ám nem kevesen akadtak olyanok is, akik egyik fél
mellett sem tették le a voksukat. A választott döntnökök újabb kísérletet tettek a békés rendezésre.
Erőfeszítéseik azonban, hogy a kalifai méltóság betöltésére alkalmas, mindenki által elfogadható
személyt találjanak, nem jártak sikerrel. Muávija Arábiában lehengerelte a vele szembeszállókat, Alit
pedig Kr. u. 661-ben egy kháridzsita meggyilkolta. Az Ali ügye mellett Kúfában kitartók fiát, Haszant
kiáltották ki utódjául, ám Haszan kiegyezett Muávijával, és anyagi megfontolásokból Medinába
vonult vissza. A politikának hátat fordítva itt töltötte élete hátralevő részét egészen 669-ben
bekövetkezett haláláig.
Az umma története ezzel új szakaszba lépett. Muávija Damaszkuszt jelölte ki birodalma
fővárosául, és nagy igyekezettel látott hozzá, hogy a muszlimokat ismét egységbe kovácsolja. A kocka
azonban már el volt vetve. Az iraki és a szíriai muszlimok engesztelhetetlen dühvel szemlélték
egymást. Egy utólagos magyarázat szerint a mértékletes és istenfélő Ali fölött az e világi, napi politika
fondorlata diadalmaskodott. Az iszlám útjára elsőként térő férfi, a Próféta legközelebbi rokona
meggyilkolása olyan alantas tett volt, melynek nyomán joggal merültek fel kétségek az umma erkölcsi
állapotát illetően. Hagyományos arab elképzelés szerint Ali örökölte és örökítette tovább a Próféta
különleges képességeit, s ezért leszármazottai közül a férfiak vallási kérdésekben nagy tekintéllyel
bírtak. Alit ellenségei elárulták, barátai cserbenhagyták, s így tragikus sorsa az élet
igazságtalanságának jelképévé emelkedett. A hatalmat gyakorló kalifa túlkapásai ellen tiltakozó
muszlimok időről időre – a kháridzsitákhoz hasonlóan – kivonultak az ummá-ból, s felhívásukban



arról igyekeztek meggyőzni a jámbor muszlimokat, hogy vegyenek részt az iszlám magasztos
eszményének helyreállításáért folytatott küzdelemben – a dzsihád-ban. Az ilyen mozgalmak gyakran
a sía-ji Ali-hoz, Ali pártjához tartozónak vallották magukat.
Sokan azonban a semlegességet választották. Az ummá-t kettészakító gyilkos civódás mély
aggodalommal töltötte el őket, és a hívek közössége számára az egység az egyik legfontosabb értékké
lépett elő. Számosan vélték úgy, hogy bár Alival nem lehettek elégedettek, Muávija is sok
kívánnivalót hagy maga után. A jámbor muszlimok a rasídún – a négy ortodox kalifa – korát olyan
időszaknak értékelték, melyben a közösség életét a Prófétához közel álló, istenfélő férfiak
irányították, akiket azonban a hamis tanácsadók fondorlatai rossz útra térítettek. Az első fitna
jelképpé érett, s az egymással vetélkedő irányzatok az iszlámhoz fűződő viszonyukat e korszak
tragikus eseményeiről alkotott képük alapján határozták meg. Általánossá vált az a vélekedés, mely
szerint a Próféta és a rasídún fővárosa, Medina elhagyását és háttérbe szorítását az új hatalmi
központtal, Damaszkusszal szemben nem lehet egyszerű politikai okokkal magyarázni. Az umma
mintha egyre inkább távolodni látszott volna a Próféta világától, és a helyzet már-már a raison d'étre
elvesztésével fenyegetett. A legjámborabbak, akiket igencsak aggasztottak a fejlemények,
elhatározták, hogy olyan új utakat keresnek, melyek elvezethetnek a megoldáshoz.



2. A fejlődés
Az Umajjádok és a Második Fitna
Muávijának kalifaként (661-680) sikerült helyreállítania az umma egységét. A muszlimokat
elborzasztotta a fitna, és megérezték, hogy a többi arabtól távol, a leigázott, de bármikor
ellenségessé váló népek gyűrűjében felépített helyőrségeikben igencsak sebezhetőek. Ilyen
helyzetben a nagy áldozatokkal járó testvérháború roppant veszélyes. Az arabok tehát szilárd
kormányzatot akartak, melyet Muávija, az erőskezű uralkodó képes volt megadni nekik, felélesztette
azt a rendszert, melyet Uman vezetett be, és ismét elkülönítette az arabokat a meghódított területek
lakosságától. S bár Arábiában többen is síkraszálltak azért, hogy magánbirtokokat hozhassanak létre a
leigázott vidékeken, Muávija nem adta be a derekát, és kitartott tiltó rendelkezései mellett. Egy
hatékony kormányzati rendszer felépítésére törekedett, és minden eszközzel azon volt, hogy
akadályozza az iszlám felvételét. Az iszlám ily módon megmaradt a hódító arab elit vallásának.
Közigazgatási tapasztalatok híján az arabok kezdetben kénytelen-kelletlen a bizánciakat és a
perzsákat is kiszolgáló nem muszlim tisztségviselők tudására hagyatkoztak, ám rövidesen elkezdték a
zimmí-ket kiszorítani a fontos állásokból. Az elkövetkező évszázad során az umajjád kalifák
meglehetős sikerrel gyúrtak közös ideológiára építő egységes birodalmat a muszlimok által
meghódított, eltérő sajátosságokkal büszkélkedő vidékekből. Teljesítményük valóban elismerésre
méltó, ám az udvar mindjobban elmerült a pompa és a csillogás élvezetében, s a kalifátus elitje egyre
kevésbé különbözött más birodalmak vezető rétegétől.
A kialakulóban lévő helyzet súlyos kérdéseket vetett fel. Évszázadok tapasztalatai azt
mutatták, hogy a mezőgazdaságra épülő birodalmak kormányzásának egyetlen módja, ha a szálak
egyetlen személy, egy uralkodó kezében futnak össze. Az sem volt kétséges, hogy ez a megoldás
sokkal jobb hatásfokkal működik, mint ha a hatalom egy katonai oligarchia kezében összpontosul,
melynek tagjai hajlamosak egymás ellen is küzdeni, hogy befolyásukat növelhessék. Demokratikus
korunkban visszataszítónak tűnik még a gondolata is annak, hogy valaki olyan kiváltságokat élvezzen,
hogy szegénynek és gazdagnak egyformán földig kelljen hajolnia előtte. Nem szabad azonban
elfelejtenünk, hogy a demokrácia feltételeit a technológiai fejlődés nyomán erőforrásait újratermelni
képes ipari társadalom teremtette meg. A nyugati világ modernizációja előtt ez a választási lehetőség
nem volt adott. Az újkort megelőzően egy-egy uralkodó hatalmát jól mutatta, hogy nem kellett
vetélytársakkal számolnia, a csatákat mások vívták meg helyette, egyetlen szavával eldönthette a
nagyurak vitáját, és nem volt miért figyelmen kívül hagynia a szegények érdekében hozzá folyamodók
esdeklését. Ezen államforma iránti igény oly erős volt, hogy – amint látni fogjuk – a birodalmakon
belül roppant befolyásra szert tevő kiskirályok is a királyok mellett szóltak, s magukat vazallusának
vallották. Az Umajjádok nagy kiterjedésű birodalom élén álltak, mely uralkodásuk alatt további
területeket kebelezett be. A kalifák hamarosan ráéreztek, hogy a békét és a nyugalmat csak úgy
tarthatják fenn, ha abszolút uralkodóként kormányozzák alattvalóikat. A kérdés azonban
megkerülhetetlennek látszott: miként fér ez meg egyfelől az arab hagyományokkal, másfelől a Korán
egyenlőséget hirdető eszméivel.
Az első Umajjádok még nem tekinthetők teljhatalmú uralkodóknak. Muávija semmiben sem
különbözött egy arab törzsfőnöktől, aki első volt az egyenlők között, primus inter pares. Az arabok
meglehetős bizalmatlansággal tekintettek a királyságra, mint államformára, mely működésképtelen is
lett volna egy olyan vidéken, ahol apró csoportok tucatjai versengtek egymással a szerény
erőforrások birtoklásáért. A dinasztikus gondolat nem vert gyökeret hagyományaikban, hiszen csak a



legrátermettebb vezető tarthatta életben a törzset. A fitna azonban ráirányította a figyelmet az
utódlás körüli bizonytalanság veszélyeire. Hiba volna azonban az Umajjádokat a „világi” uralkodók
közé sorolni. Muávija mélyen vallásos, istenfélő férfiként élt, és a kor felfogása szerinti iszlám
tanításaival összhangban cselekedett. Különösen nagy jelentőséget tulajdonított Jeruzsálem szent
mivoltának, hisz ez a város szolgált a muszlimok számára az első kiblá-ul, s adott otthont az elmúlt
korok prófétáinak. Muávija minden erejével az umma egységének megőrzésére törekedett. Szigorúan
követte a Korán útmutatásait, melyek arra tanítottak, hogy a muszlimok tekintsék egymást
testvéreknek, akik között háborúnak helye nincs. Uralma alatt a szintén a Korán szellemében
személyes jogokkal felruházott zimmí-k szabadon gyakorolhatták vallásukat. A fitna azonban
muszlimok egész sorát – például a kháridzsitákat – arra döbbentette rá, hogy saját személyes
életükben vagy a közösség mindennapjaiban az iszlám ennél sokkal többet kellene, hogy jelentsen.
Az iszlám eszményei és a mezőgazdaságra épülő állam igényei között meghúzódó szakadék
Muávija halála után vált tragikus módon mindenki számára igazán kitapinthatóvá. A kalifa ugyanis jól
látta, hogy ha megnyugtató módon rendezni akarja az utódlás kérdését, le kell térnie az arab
hagyományok kijelölte útról. Halála előtt tehát fiát, I. Jazídot (680-683) jelölte meg örököséül.
Lépését hatalmas felzúdulás kísérte. Az Ali-párt Kúfában gyülekező, elkötelezett hívei Ali második fiát
szerették volna kalifaként látni, s Huszajn kísérőinek kis csapatával, asszonyokkal, gyerekekkel
Medinából Irak felé vette útját. Időközben azonban a helyi umajjád kormányzó nyomására a kúfaiak
meggondolták magukat. Huszajn az aggasztó hírek ellenére is eltökélte, hogy nem adja meg magát,
mivel abban bízott, hogy ha a muszlimok a Próféta családját az iszlám igaz eszményeinek
felkutatásáért elszenvedett gyötrelmek, a szent cél érdekében vállalt vándorút közepette látják,
ráébrednek az umma első számú feladatára. Kúfától nem messze, a kerbalai síkon azonban kis
csapatát megtámadták és kardélre hányták az umajjád csapatok. Utolsóként Huszajn esett el,
karjában újszülött gyermekével. A Próféta unokájának tragikus sorsát minden muszlim meggyászolja,
de végzete még inkább a Próféta leszármazottaira irányította azok figyelmét, akik magukat Ali
pártjához, a sía-ji Ali-hoz tartozónak vallják. A síiták szemében Ali meggyilkolása és a kerbalai
mészárlás egyaránt az élet igazságtalanságait testesíti meg. A szomorú események arra is
rávilágítottak, hogy a vallási elhivatottságot nem lehet összeegyeztetni a vele kibékíthetetlen
ellentétben álló politika embertelen világával.
Még súlyosabb csapást jelentett a Hidzsázban kitört felkelés, melynek élére Ibn Zubajr, „a
Teve Csatájában” Ali ellen harcoló egyik lázadó fia állt. Az ő mozgalma tekinthető az első olyan
kísérletnek, mely az umma eredeti értékeihez az Umajjádok megbuktatásával, Medina és Mekka
hatalmának helyreállításával próbált meg visszatérni. Az umajjád seregek Kr. u. 683-ban bevették
Medinát, Mekka ostromát azonban I. Jazíd és még gyermek fia, II. Muávija idő előtti halála
félbeszakította. Az ummá-t tehát ismét testvérháború tépázta. Ibn Zubajrt sokan elismerték
kalifának, ám a 684-ben Közép-Arábiában létrehozott kháridzsita állam elvágta a külvilágtól. Közben
kháridzsita felkelések borították vérbe Irakot és Iránt; Kúfában pedig a Huszajn halála miatt bosszúra
szomjazó síiták lázadtak fel Ali egy másik fiának ügyéért. A felkelők mindenütt a Koránban hirdetett
egyenlőség nevében bontottak zászlót, de sehol sem tudtak ellenállni a Muávija unokaöccséért, I.
Marvánért és fiáért, Abd al-Malikért harcoló szíriai csapatoknak. Az Ummajádok 691-re valamennyi
vetélytársuktól megszabadultak, s a következő évben Ibn al-Zubajrt is legyőzték és kivégezték.
Abd al-Maliknak (685-705) sikerült helyreállítania az Umajjádok hatalmát, s tizenkét évnyi
uralkodása békét és felvirágzást hozott. Még ő sem tekinthető teljhatalmú uralkodónak, bár a
második fitna utáni tevékenysége egyértelműen ebbe az irányba mutat. Fenntartotta az umma



szolidaritását az arab törzsfőkkel szemben, megfutamította a lázadókat, és kemény központosító
politikát folytatott. A birodalom hivatalos nyelvévé a perzsa helyett az arabot tette, és ő volt az első
muszlim uralkodó, aki pénzérméket veretett, melyeket a Koránból vett idézetek díszítettek. Kr. u.
691-ben elkészült Jeruzsálemben a Szikla-mecset, az első olyan impozáns épület, mely e keresztény
többségű, szent városban az iszlám fennhatóság jelképévé lett. Az épület büszkén hirdette, hogy az
iszlám Jeruzsálemben is megvetette lábát, s egyúttal egy új, a jellegzetesen muszlim építészeti stílus
alapjait is lefektette. A mecsetet nem díszítették szobrok, melyek elterelnék a hívek figyelmét a
képzőművészetek eszközrendszerével ábrázolhatatlan transzcendentális valóságról. A belső tereket,
a falakat ehelyett a Koránból vett idézetek, az isteni szózat részletei töltötték be. A kupola, mely a
muszlim épületek jellegzetes tartozéka, a hívek vágyaiban szereplő menny felé törekvés magasztos
jelképe és a tavhíd tökéletes egyensúlyának hű kifejezője. Az épületnek az ég végtelenjébe nyúló
külső része tökéletesen követi a belső arányait. Mindezzel az egymást kiegészítő emberi és isteni,
külső és belső világra, az egészet csak együtt kitevő két félre akarja felhívni a figyelmet. A muszlimok
önbizalma ekkortájt kezdett megszilárdulni, s már nem féltek kifejezésre is juttatni saját spirituális
elképzeléseiket.
A kedvező körülmények hatására a muszlimokat a meghódított népektől elkülönítő
rendelkezések szigora is enyhült. Nem muszlimok telepedtek le a helyőrségekből kinőtt városokba,
földművesek találtak munkát muszlim vidékeken, s lassan megtanultak arabul. Kalmárok kezdték
árulni portékáikat a muszlimoknak, s bár az áttérni akarókat továbbra sem bátorította senki, néhány
birodalmi tisztviselő felvette az iszlámot. S ahogy a két népességet elválasztó árok lassan feltöltődött,
az arab muszlimok kiváltságai egyre több ellenérzést váltottak ki. A kháridzsita és síita mozgalmak
eltiprását sokan rossz szemmel nézték, s az Arábiában és a helyőrségekben kibontakozó új, az iszlám
eszményeinek szigorúbb számonkérését zászlajára tűző mozgalom Abd al-Malik figyelmét sem
kerülhette el. A kalifa nem zárkózott el ugyan az új eszmék elől, de azt hangsúlyozta, hogy a Korán
alátámasztja politikáját. Az iszlám eszményeinek védelmében fellépők azonban azt szerették volna
elérni, hogy a Korán ennél tevékenyebb szerepet játsszék a közösség életében, s ne egyszerű
hivatkozási alap, hanem mindenki életének vezérlő csillaga legyen.



A Vallási Mozgalom
A polgárháborúk nyomán számtalan lényegi kérdés merült fel. Miként állíthatja az a
társadalom, mely meggyilkolja hitükhöz hű, istenfélő vezetőit – imámjait –, hogy az Úr útján jár?
Milyen ember álljon az umma élén? Feltétlenül a kalifának kell-e a legjámborabbnak lennie a
muszlimok között – ahogy a kháridzsiták követelték –, vagy szükséges-e, hogy a Próféta családjából
származzék, amint azt a síiták elengedhetetlen feltételként szabták? Esetleg a béke és az egység
érdekében hibáik ellenére is fogadják-e el az Umajjádok uralmát? Az igazság Ali vagy Muávija oldalán
állt-e az első fitna során? Megfelel-e az Umajjád Birodalom az iszlám előírásainak? Igaz muszlim
lehet-e az az uralkodó, aki nem törődik a szegények nyomorával, míg maga jólétben dőzsöl? Mi
legyen a nem arab muszlimokkal, akik arab törzsek klienseivé – maválí-vá – szegődtek? Elképzelhető
e, hogy ez a rendszer talán rasszista és csak az egyenlőtlenségeket mélyíti el, s nem is áll összhangban
a Korán tanításaival?
A kérdések megválaszolása során kerekedett heves, politikától sem mentes vitákból nőtt ki az
iszlám vallásrendszere és a muszlimok hitgyakorlata az általunk is ismert formájában. Korán
recitátorok és az eseményeket hozzájuk hasonló aggodalommal szemlélők azt firtatták, mit is jelent
muszlimnak lenni. Azt szerették volna, ha a közösség elsősorban muszlim és csak másodsorban arab.
A Koránban fontos fogalom a tavhíd, az „egységessé tétel”, mely azt tanítja, hogy az egyes ember az
életével vagy az ember által létrehozott intézményrendszer működésével minden pillanatban az
isteni akarat előtti meghajlásról tegyen tanúságot. A kereszténység történelmében hasonló
fordulópontot jelentő korszakban a jámbor keresztények késhegyig menő vitákat folytattak Jézus
személyéről, emberi vagy isteni lényegéről, s ezek az eszmecserék nagyban elősegítették a
keresztény Isten-kép, a megváltásról és az emberi világról szóló keresztény hitelvek kiérlelését. A
muszlimok heves szócsatái, melyek a testvérháború utáni umma politikai berendezkedésének
mikéntje körül forogtak, a IV-V. századi krisztológiai vitákat idézik.
Az újsütetű jámborság megtestesítője és legnevesebb képviselője Haszan al-Baszrí (meghalt
728) volt, aki Medinában, a Próféta családjával szoros kapcsolatban álló közegben nevelkedett.
Uszmán halálát követően Baszrába költözött, ahol a Próféta aszketikus életfelfogását tükröző, az e
világi javakat megvető szellemi útra tért. Haszan a legnépszerűbb prédikátor lett új otthonában,
minden fölösleges kényelmet nélkülöző, mértékletes életmódjában pedig sokan az udvar
pompaszeretetének ékesszóló és megsemmisítő kritikáját látták. Baszrában Haszan vallási
reformokat indított el, s követőit a Korán tanításainak elmélyült végiggondolására szólította fel.
Prédikációiban azt hirdette, hogy csak az e világi vágyakat kioltó őszinte imádság, az odaadó
önvizsgálat és Isten akaratának szüntelen fürkészése vezethet el arra a tökéletes boldogságra, melyet
az Úr minden férfinak és nőnek osztályrészéül szánt. Haszan kiállt az Umajjádok mellett, ám
fönntartotta magának a jogot, hogy ha erre rászolgálnak, bírálja uralmukat. Voksát a kadarijja
irányzat mellett tette le, melynek középpontjában az isteni szándékok – kadar – állandó figyelemmel
kísérése állott. Ez a teológiai iskola azt tanította, hogy az emberek szabad akarattal bírnak és
felelősek cselekedeteikért. Sorsuk tehát nem eleve elrendelt, hiszen az Úr igazságos, és senkit nem
kényszerítene arra, hogy az igaz úton járjon, ha ehhez nincsenek meg az adottságai. A kalifák tehát
nem mentesülhetnek tetteik következményei alól, s nem kerülhetik el a felelősségre vonást, ha nem
engedelmeskednek az isteni akarat előírásainak. Abd al-Malik értesülvén e számára felettébb
veszélyes nézetekről, Haszant az udvarba hívatta, ám a prédikátor ekkoriban már akkora
népszerűségnek örvendett, hogy a kalifa nem merte bántani. Haszan volt az első azon muszlim férfiak



hosszú sorában, akik a lemondásokkal teli, fegyelmezett lelkiség követelményét a kormányzat
politikai bírálatával ötvözték.
A kadariták csak azért tűrték el az umajjád uralmat, mert nem láttak más olyan erőt, mely
képes lett volna szavatolni az umma egységét. A kháridzsitákat, akik az Umajjádokat halált érdemlő
hitehagyottaknak tartották, épp ezen megfontolás alapján ítélték el. Haszan tanítványa, Vaszan ibn
Ata (megh. 748) nevéhez fűződik az a mérsékelt irányzat, mely „távol tartotta” (i'tazala) magát
mindkét szélsőségtől. A mutaziliták a szabad akarat kérdésében, az udvar pompaszeretetével és a
muszlimok egyenlőségével kapcsolatban a kadaritákhoz hasonló nézeteket vallottak. Isten
igazságosságát hangsúlyozó tanításuk alapján azonban mélyen elítélték a mások helyzetével visszaélő
muszlimokat. Ha politikára került a szó, „tartózkodtak” attól, hogy igazságot tegyenek Ali és Muávija
vitájában, hiszen szerintük csak és kizárólag Isten tudhatja, mi rejlik az emberek szívében. Nézeteik
szemmel láthatóan szöges ellentétben álltak a kháridzsiták radikalizmusával, ám a mutaziliták minden
engedékenységük ellenére gyakran fontos szerepet játszottak a kor politikai propagandájában. A
Korán óva inti a muszlimokat attól, hogy „maguk határozzák meg, mi a jó, a szerintük rosszat pedig
tűzzel-vassal üldözzék”.20 A kháridzsiták – számos mutazilitával egyetértésben – komolyan vették a
figyelmeztetést. Egyesek a síita lázadások mellé álltak, mások – mint például Haszan al-Baszrí – a
koráni eszményeknek hátat fordító uralkodókat ostorozták. A mutazila több mint egy évszázadon
keresztül a szellemi élet vezető erejének számított Irakban. A mutaziliták egy olyan racionális
teológiai rendszert (kalám) dolgoztak ki, mely az Isten egyszerűségét és egységét hangsúlyozta és
állította az umma elé követendő példaként.
A murdzsiták szintén nem foglaltak állást Ali és Muávija ügyében, mert szerintük az ember
belső hozzáállása az, ami igazán számít. Azt hirdették, hogy a muszlimok – a Korán elvárásaival
összhangban – maradjanak csendben (radzsá), s a döntéssel várjanak egy kicsit.21 Az Umajjádokat
anélkül, hogy megérdemelnék, nem szabad elítélni és illegitim uralkodóknak bélyegezni, ám ha
vétenek a szent irat szelleme ellen, büntetésüket nem kerülik el. Ezen irányzat véleményének
legjelentősebb képviselőjeként tartjuk számon Abu Hanífát (699-767), aki pályafutását egyszerű kúfai
kalmárként kezdte. Az iszlám felvétele után a kibontakozóban lévő muszlim jogtudomány (fikh)
elismert szakértőjévé képezte magát. Nem kis mértékben az ő úttörő jelentőségű munkásságának
köszönhetően a jogtudomány maradandó nyomokat hagyott a jámborságról alkotott muszlim
elképzeléseken, és hamarosan a muszlim felsőoktatás egyik fő tantárgyává lépett elő. A fikh a
polgárháborúkat követő általános elégedetlenségből nőtt ki. Mecsetekben, magánházaknál férfiak
gyűltek össze, hogy az Umajjádok alkalmatlanságát elemezzék. A visszatérő kérdés mindig az volt,
hogy miként lehetne egy közösséget az iszlám szellemével összhangban irányítani. A jogászok egy
olyan rendszer kidolgozására törekedtek, mely az isteni akarat utasításait pontosan betartó,
igazságos társadalom felépítését szorgalmazó koráni parancsokat az álmok világából a valóság
talajára helyezi. Az első jogászok – fakíhok – Baszrában, Kúfában, Medinában és Damaszkuszban a
helyi viszonyokat figyelembe vevő jogrendeket alakítottak ki. Legnagyobb gondjukat az jelentette,
hogy a Korán csekély mennyiségű joganyagot tartalmazott, s ez a kevés is csak egy alacsonyabb
szinten álló társadalom szükségleteit elégíthette ki. A jogászok egy része ezért a Prófétáról és
társairól szóló „elbeszélések”, „történetek” (ahádisz, e. sz. hadísz) gyűjtésébe fogott, hogy lássák, ők
mit tettek egy-egy helyzetben. Mások lakóhelyük muszlim népességének szokásait (szunna) vették
górcső alá, s ezek eredetét kísérelték meg visszavezetni egy-egy, a városban hajdan letelepedett
20 Korán 49:12
21 Korán 9:106-107



Társra. Reményeik szerint így megbízható tudásra – ilm-re – tehettek szert, mely segíthetett
eldönteni, hogy mi jó és mi rossz. Abu Hanifa az umajjád kor legelismertebb jogtudósává nőtte ki
magát, s az általa lefektetett alapelveken nyugvó jogi irányzat – mazhab – tanításait napjainkban is
számos muszlim követi. Ő maga ugyan nem sokat írt, de nézeteit tanítványai megőrizték az utókor
számára. Később más, némiképp eltérő álláspontot képviselő jogtudósok új irányzatokat – mazhab
okat – hoztak létre.
A muszlim történetírás is a hasonló vitakörök talajából sarjadt ki. A muszlimok mindennapjaik
kínzó kérdéseinek megoldásához a Próféta és a rasídún korának eseményeiben kerestek útmutatást.
Vajon a kalifának feltétlenül a kurajs törzsből kell-e származnia, vagy a segítők – anszár – egyik
leszármazottja is irányíthatja a közösséget? Mohamed mondott-e ezzel kapcsolatban bármit is? Mi
történt valójában Uszmán halála után? Mohamed ibn Iszhak és történésztársai olyan történetekre
hadísz-okra – kezdtek vadászni, melyek azáltal, hogy megrajzolták a Próféta egy-egy látomásának és a
hozzá fűződő Korán-vers kinyilatkoztatásának történeti hátterét, közelebb segítették a muszlimokat a
vonatkozó szövegrészek helyes értelmezéséhez. Ibn Isznak megírta a Próféta részletes életrajzát
(szíra), melyben kidomborította a segítők – anszár – erényeit, és mélyen elítélte a Mohameddel
szembeszálló mekkaiak megátalkodottságát. A szerző bizonyos mértékig osztani látszott a síiták
álláspontját, s igencsak ellenezte, hogy a muszlimokat Abu Szufján leszármazottai kormányozzák. A
történetírás tehát olyan vallásos cselekedetté magasztosult, mely szilárd hivatkozási alapot nyújtott a
fennálló rendszert elvi megfontolásokból ellenzőknek.
Az umma politikai állapota tehát az alakulófélben lévő muszlim hitélet egyik sarkalatos
pontjává lett. A kalifa és az irányítása alatt álló közigazgatás azon fáradozott, hogy megoldja a
mezőgazdaságra támaszkodó birodalom égető gondjait és egy erős királyságot építsen fel, ám a
jámbor muszlimok eltökélt ellenállásába ütközött. Az uralkodó cselekedeteinek és politikájának
megítélése tehát már az iszlám történetének korai szakaszában olyan vallási jelentőséget nyert, mely
alaposan rányomta bélyegét az aszketikus és misztikus gondolkodásra, a vallásjog rendszerére és a
korai muszlim közösség teológiai nézeteire.



Az Umajjádok utolsó esztendei (705-750)
A jámbor muszlimok rosszallásával nem törődve Abd al-Maliknak sikerült elérnie, hogy fiának,
al-Valídnak adhassa át a kormányrudat, s most először esett meg az iszlám világában, hogy nem
kísérte felzúdulás a dinasztikus öröklés alapelvének gyakorlati alkalmazását. Az Umajjád-ház hatalma
csúcsára ért. Al-Valíd uralkodásának évei alatt az umajjád csapatok folytatták észak-afrikai
előrenyomulásukat, és létrehoztak egy arab államot az Ibériai-félszigeten. Ezzel az iszlám hódítás
elérte legnyugatibb pontját. Martell Károly Poitiers-nál Kr. u. 732-ben aratott győzelmét az arabok
nem élték meg katasztrófaként. A nyugatiak hajlamosak túlértékelni ennek a csatavesztésnek a
jelentőségét, mely semmi esetre sem tekinthető a muszlim csapatok Waterloojának. Az arabokat se
vallási, se egyéb megfontolások nem ösztönözték arra, hogy az iszlám nevében hadjáratot indítsanak
a nyugati kereszténység ellen. Épp ellenkezőleg, Európa a legkevésbé sem tűnt vonzó terepnek
számukra, hiszen ez a kereskedelem szempontjából primitív állóvíznek minősülő vidék nem
kecsegtetett nagy lehetőségekkel, a megszerezhető hadizsákmány mennyisége sem látszott
felülmúlhatatlannak, s ráadásul az időjárás is borzasztónak bizonyult.
II. Umar (717-720) uralkodásának vége felé a birodalom szekere kátyúba jutott. Az újkort
megelőző birodalmak nem tartottak örökké. Gazdasági alapjukat a mezőgazdasági fölösleg adta, s
időről időre bekövetkezett az a pillanat, amikor egy hatalmas és hódításra berendezkedő állam
szükségleteit a rendelkezésre álló erőforrások már nem voltak képesek kielégíteni. Umarnak is nagy
árat kellett fizetnie Konstantinápoly sikertelen ostromáért, mely emberéletben és anyagi javakban
egyaránt súlyos veszteségeket okozott. A kalifák sorában Umar volt az első, aki határozottan
támogatta a zimmí-k áttérését, s ők nem is haboztak csatlakozni egy dinamikus, új hit híveinek
közösségéhez. A tömeges megtérés azonban az államnak jelentős bevételkiesést okozott, hiszen a
muszlimok mentesültek a zimmí-ket sújtó fejadó, a dzsizja megfizetése alól. Umar jámbor, istenfélő
férfiú volt, aki Medinában nevelkedvén, az ottani vallási gondolkodás elkötelezett hívének számított.
Kormányzati módszereit a rasídún uralkodása ihlette, nagy súlyt helyezett az iszlám egységének
fenntartására, a birodalom tartományait egyenlőkként kezelte – vagyis Szíriával sem tett kivételt –, és
a zimmí-kkel méltányosan bánt. Óriási népszerűségre tett szert, ám az iszlám eszményeit követő
politikája, mely elnyerte a jámbor muszlimok tetszését, alkalmatlan volt a megroppant birodalom
gazdasági bajainak orvoslására.
Utódai uralkodását lázadások tarkították, és hangos elégedetlenség kísérte. Már az sem
nyomott túl sokat a latban, ha a kalifa élvhajhász életet élt, mint II. Jazíd (720-724) vagy az iszlám
útján járt, mint I. Hisám (724-743). I. Hisám az erőskezű és eltökélt kalifák közé tartozott, s uralkodása
során sikerült is rendbe tennie a birodalom gazdaságát. Eredményességének záloga egy erősen
központosított, merev államszervezet és egy zsarnoki módszerekkel kormányzó kalifa volt. A kalifa
egyre inkább hasonlított egy teljhatalmú uralkodóhoz, s ez politikailag jót is tett a birodalomnak. A
gondot csak az okozta, hogy ez a fajta, az iszlámtól idegen autokratikus berendezkedés kiváltotta az
istenfélő muszlimok ellenszenvét. Valóban lehetetlen volna tehát az iszlám eszményeinek
megfelelően kormányozni a birodalmat? A síiták mind többet hallattak magukról. Vezetőik Alitól
származtatták magukat, és azt hangoztatták, hogy a muszlimokat az eszményi társadalom
felépítésére képessé tevő tudást – ilm-et – csak Mohamed családja őrizte meg csorbítatlanul, s ezért
ők az egyedüliek, akik a közösség irányítására jogosultak. A radikális síiták az umma valamennyi
gondjáért az első három kalifát tették felelőssé – Abu Bakrt, Umart és Uszmánt –, akik nem engedték
át a hatalmat Alinak. A legszélsőségesebb síiták – a gulát, a túlzók – között szép számmal akadtak



frissen megtértek, akik régi hitviláguk elemeit is magukkal hozták. Alit – akárcsak a keresztények
Krisztust – az isteni lény megtestesülésének tartották, s azt hirdették, hogy a nem természetes
halállal elhunyt vezetőik csak időlegesen távoztak ebből a világból, de a végítélet napján visszatérnek,
hogy ünnepélyes körülmények között valóra váltsák az igazságon nyugvó állam utópiáját.
Az Umajjádok azonban nemcsak a jámbor muszlimokat hangolták maguk ellen. A megtértek
maválí, „kliensek” – nehezen viselték el, hogy másodrangúként kezeljék őket. Az arab származású
muszlimok között is törzsi ellentétek feszültek. Némelyek szerettek volna letelepedni és új otthonra
találni a meghódított népek között, mások azonban a hódító háborúk folytatása mellett
kardoskodtak. Az iszlám szellemisége azonban a futótűz gyorsaságával terjedt, s vallási ideológia
hatotta át szinte az összes felkelést és lázadást. Ez a megállapítás mindenképpen igaz az Umajjád-ház
hatalmát megdöntő mozgalomra. Az Abbászidák stratégiájukat arra építették, hogy sokan egy
Mohamed-leszármazottat szerettek volna a birodalom élén látni, s propagandájukban különösen
kidomborították saját, előkelő származásukat. A család ugyanis a Próféta nagybátyjától, Abbásztól és
fiától, Abdallától, az egyik legnevesebb korai Korán-recitátortól eredeztette magát. Kr. u. 743-ban
már jelentős tömegeket tudhattak maguk mögött Iránban, 749 augusztusában bevették Kúfát, s a rá
következő évben Irakban diadalt arattak az utolsó umajjád kalifa, II. Marván csapatai fölött. Az
Abbászidák lassan a birodalom egészét ellenőrzésük alá vonták, s uralkodásuk egy teljesen más
típusú társadalom létrejöttét eredményezte.



Az Abbászidák: a kalifátus virágkora (750-935)
Az Abbászidák támogatottságukat nem kis mértékben látszólagos síita elkötelezettségüknek
köszönhették, ám mihelyst hatalomra kerültek, ledobták vallásos álcájukat, és egy pillanatig sem
hagytak kétséget afelől, hogy a kalifátust egy hagyományos, mezőgazdaságra épülő abszolutista
„királysággá” akarják alakítani. Abu Abbász al-Szaffáh – a Vérontó – (750-754) hajtóvadászatot
indított az Umajjádok ellen, s a család valamennyi elfogott tagját kivégeztette. Ez volt az első eset,
hogy egy előkelő arab nemzetséget válogatás nélkül kiirtottak. Abu Dzsafar al-Manszúr (754-775)
meggyilkoltatta az összes síita vezetőt, akiről azt gyanította, hogy veszélyes lehet a hatalmára.
Szokásba jött, hogy a kalifák uralkodói neveket vegyenek fel, s ezek mind arra utaltak, hogy viselőjük
isteni jogon gyakorolja hatalmát. Az al-Manszúr jelző azt sejtette, hogy a kalifát az Úr bizton
győzelemre segíti. Fia (775-785) al-Mahdínak – a helyes úton vezetettnek – nevezte magát, s ezzel a
síitákban béke és igazságosság korszakát elhozó vezető alakját idézte meg.
Al-Mahdí kalifa uralkodói neve kiválasztásakor minden bizonnyal a síiták kedvében próbált
járni, akik a vérontások miatt igencsak nehezteltek atyjára. Az Abbászidák tökéletesen tisztában
voltak az Umajjádok bukását előidéző elégedetlenségi mozgalom okaival, és jól tudták, hogy a
hatalommal szembefordult csoportokat magukhoz kell édesgetniük. Maguk is arab származásúak
voltak, ám hatalomra jutásukkal a birodalomban véget ért az arab előjogok kora. Az Abbászidák
fővárosukat Damaszkuszból Irakba helyezték át, s kezdetben Kúfából, később Bagdadból
kormányoztak. Megígérték, hogy a tartományok között nem tesznek különbséget, egyetlen etnikai
csoportot sem részesítenek előnyben, s ezzel megnyerték maguknak a kliensek rétegét, a maválí-t. Az
állam berendezkedése az egyenlőségre épült abban az értelemben, hogy tehetsége bárkit magas
udvari vagy közigazgatási állásokhoz juttathatott. Jelentős lépés volt az államapparátus központjának
Kúfából Bagdadba költöztetése. A kalifák megszabadulhattak a helyőrségekből kinőtt, a hagyományos
törzsi modell szerint felépült városok szellemétől, attól az elrendezési elvtől, mely minden kerületet
egyenlőnek és önállónak álmodott meg. Az adminisztratív intézményeknek, a kalifa családjának és az
udvarnak otthont adó, híres „kerek város” Bagdad közepén helyezkedett el. A bazárok, a kézművesek
és szolgák lakóhelyei a peremkerületekbe szorultak. Bagdad egy jó fekvésű helyen, a Tigris folyó
partján épült fel, közel Savadhoz, Irak éléstárához. A Perzsa Birodalom egykori fővárosa sem esett
messze, s az új kalifátus sokat tanult az iszlám kort megelőző teljhatalmú államtól.
Hárún ar-Rasíd (786-809) uralkodásának idejére a birodalom tökéletesen átalakult. A kalifa
kormányzása már sokkal inkább hasonlított a teljhatalmú királyok uralkodásához, semmint a rasídún
módszereihez. Az uralkodó alattvalóival közvetlenül nem érintkezett, az első kalifák korának
közvetlenségét az udvari pompa mesterkélt merevsége váltotta fel. A kalifa színe elé érve az
udvaroncok csókkal illették az udvar porát, ami korábban, mikor az arabok még csak az Úr előtt
hajoltak földig, elképzelhetetlen lett volna. A Prófétát, mint mindenki mást, a nevén szólították, a
kalifához csak mint „Isten földi árnyékához” lehetett fordulni. Háta mögött a hóhér állt, ezzel is
jelezve, hogy a kalifa élet és halál ura. Az umma ügyes-bajos dolgaiban sem személyesen járt el, a
birodalom irányítását minisztereire – vezíreire – bízta. A kalifa a legfelsőbb, pártok és politikai
frakciók felett álló bíró szerepét töltötte be. Ő vezette a péntek délutáni imákat, és a nagyobb
ütközetekben ő irányította a csapatokat. A hadsereg időközben jelentős átalakuláson ment keresztül.
Gerincét már nem muszlim népfölkelők adták, akik szabadon fölcsaphattak katonának, hanem az
Abbászidákat hatalomra segítő perzsák, akiket sokan a kalifa magántestőrségének tartottak.



A változásokat nem néztek jó szemmel az Abbászidák kormányzásához kezdetben nagy
reményeket fűző jámbor muszlimok. Lehet, hogy az iszlám szellemiségéhez nem állt túl közel, az új
kalifátus mégis jelentős politikai és gazdasági sikereket könyvelhetett el. A kalifa feladatai közé
tartozott, hogy garantálja alattvalói biztonságát, s Hárún ar-Rasíd uralkodása alatt, a kalifátus
aranykorában soha nem látott béke és nyugalom köszöntött a birodalomra. A felkeléseket a központi
hatalom kíméletlenül eltiporta, s mindenki láthattá, hogy egy ilyen állammal szemben hiábavaló
volna bármiféle ellenállás. Kétségtelen előrelépést jelentett azonban, hogy a köznép zavartalanul és
békében élhetett. Hárún ar-Rasídot kora a művészetek és a tudományok nagylelkű mecénásának
ismerte, s a kalifa bőkezűségével egy kulturális virágkor elindítójává lett. Az irodalomkritikába
filozófia, a költészet, az orvostudomány, a matematika és a csillagászat művelésében Kúfa, Baszra,
Dzsundajvebar és Harrán sem maradt le a főváros Bagdad mögött. A kulturális reneszánszból a
klasszikus hellenizmus görög és szír nyelvű filozófiai és orvosi szövegeinek arabra fordításával a
zimmí-k is kivették részüket. A múlt ily módon számukra is elérhetővé vált tudományos építőköveinek
felhasználásával ezen rövid idő alatt a muszlim bölcsek több természettudományos felfedezést
tettek, mint korábbi történetük alatt összesen. A kézműipar és a kereskedelem pályája is felfelé ívelt,
s az előkelők mindennapjai pompában és jólétben teltek. Nehezen lehetett azonban megmagyarázni,
hogy ennek a rendszernek mi köze az iszlám tanításához. A kalifa és kísérete csillogó elszigeteltsége a
Próféta és a rasídún aszketizmusának tökéletes ellenpólusát képviselte. A kalifák nem elégedtek meg
a Korán által engedélyezett négy feleséggel, hatalmas háremük a szászánida uralkodókéval
vetekedett. A vallási buzgalomtól átitatott reformerek azonban kénytelen-kelletlen bele kellett hogy
nyugodjanak az Abbászidák uralmába. Az iszlám két lábbal a földön járó, gyakorlatias hitrendszer,
mely általában nem bátorítja a mártíromságot és a szükségtelen kockázatvállalást.
A síiták realizmusa különösen szembetűnőnek mondható. Huszajn Kerbalánál bekövetkezett
tragikus halála után közvetlen leszármazottai, annak ellenére, hogy sokan az umma teljes jogú imám
jainak tekintették őket, Medinába vonultak vissza, és elvonultságban, buzgó muszlimokként élték
mindennapjaikat. Huszajn legidősebb fia, Zajn al-Ábidín (megh. 714), akit a síiták Ali, Haszan és
Huszajn után sorrendben a negyedik imámként tartanak számon, a kor nagy misztikusai közé
sorolható. Az utókorra maradt imádságai gyönyörűek és szívhez szólóak. 22 Az ötödik imám,
Mohamed al-Bákir kifejlesztette a Korán értelmezésének ezoterikus rendszerét, melyben a szent
könyv minden szava, minden verse rejtett (bátin) jelentéssel is bírt. A titkos értelmet csak az tudta
kihámozni, aki beavatást nyert a misztikus elmélyülés módszereibe, melyek nagyon hasonlítottak a
más világvallások ugyanilyen célt szolgáló, az elmélyülten szemlélődő hívő számára a belső világ
kapujához kulcsot adó technikáihoz. A rejtett – bátin – magyarázat nagy valószínűség szerint al
Bákirnak az imamátusról alkotott nézeteit foglalta össze. Testvére, a politikai életben aktívan részt
vevő Zajd ibn Ali egy Umajjádok elleni felkelésben vesztette életét 740-ben. Zajd állítására, miszerint
ő a következő imám, al -Bákir válaszul azt hangsúlyozta, hogy a Próféta különleges ilm-jét csak Ali
egyenes ági leszármazottai örökölhetik. Az imámok maguk választották ki utódaikat, akiknek
személyesen adták tovább a szent iratok rejtett jelentésének megfejtéséhez kulcsot adó ezoterikus
tudást. Csak a beavatásban részesült, a kulcsszavakat – nassz – ismerő imám lehetett a muszlim
közösség felkent vezetője. Atyja a nassz-t al-Bákirra hagyta, nem pedig Zajdra. Kr. u. 740 táján Zajd
forradalmi hevülettől áthatott irányvonala mégis jobban vonzotta a síitákat, mint al-Bákir
visszavonult, misztikus szemlélődése. Azt követően, hogy az Abbászidák kíméletlenül eltiporták a
22 A korai síáról csak nagyon keveset tudunk. Nem lehet teljes biztonsággal megmondani, hogy Ali férfi leszármazottai valóban nagy tiszteletnek örvendtek-e a misztikához vonzódó síiták körében, vagy az egészet csak az Alidák kihalása és a Tizenkettes irányzat megszilárdulása után vetítették-e vissza az első imámokra.



síiták tiltakozó mozgalmát, a hívek nagy része a hatodik imám, Dzsafar al-Szádik (megh. 765)
követőjéül szegődött, aki maga is hosszasan raboskodott al-Manszúr kalifa börtönében. Al-Szádik
megszilárdította és továbbfejlesztette a nassz tanát, és kijelentette, hogy bár ő a kijelölt imám, vagyis
az umma jog szerinti vezetője, mégsem tör a kalifai trón megszerzésére. Az imám ettől fogva csak
szellemi vezetőként szerepel, aki kortársaival megosztja a birtokában lévő ilm-et, és bevezeti őket a
Korán bátin értelmének ismeretébe. A síiták pedig az őket körülvevő, fenyegető politikai közegben
kötelesek titokban tartani vallási tanaikat és politikai eszméiket.
Az ilyesfajta irányzat azonban csak a misztikához vonzódó előkelőket bírta megnyerni. A
muszlimok többsége kézzelfoghatóbb hitelvekre vágyott, amit az Umajjádok uralmának vége felé
jelentkező, ám csak Hárún ar-Rasíd idején megerősödő, újfajta lelkületet hirdető vallási áramlatban
találtak meg. Ez a friss szemléletmód, mely felettébb hasonlított a keresztények Krisztus-imádatához,
a Koránt olyan nem teremtett, a világ kezdete óta meglévő isteni Igének tartotta, mely az Úrral
egyetemben mindig is létezett, s a Mohamed látomásaiban testet öltő szent iratban nyert
kézzelfogható formát. A muszlimok Istent ugyan nem pillanthatták meg, ám szavát a Korán
recitálások alkalmával meghallhatták, ilyenkor az Úr színe előtt érezhették magukat. Ha sugalmazott
szavak hagyták el ajkukat, nyelvüket Isten igéje forgatta, szájukat az Úr tanítása töltötte be. Kezükben
tartva a szent könyvet úgy érezhették, hogy az Istent érintik meg. Ez a felfogás roppant ellenszenvet
váltott ki a racionális eszméiről elhíresült s az Isten egységét és egyszerűségét hangoztató
mutazilitákból, hisz a Koránt egyfajta második isteni személyként kezelte. A mutazila eszmerendszere
azonban – a síához hasonlóan – csupán a muszlimok elhanyagolható töredéke, a szellemi élcsapat
számára tűnt járható útnak, s nem csoda, hogy a Korán tiszteletét hirdető nézetek hamarosan
jelentős népszerűségre tettek szert. Az áramlat követői ahl al-hadísz-ként, a „hadísz népeként” váltak
ismertté, mivel álláspontjuk szerint a muszlim jogrendnek a Próféta szokásait – szunna – és
mondásait elbeszélő szemtanúk beszámolóin kellene nyugodniuk. Álláspontjuk tökéletes ellentéte
volt az Abu Hanifa tanításait követőkének, akik azt vallották, hogy a jogászoknak saját jogérzékükből
fakadó önálló véleményükre – idzstihád – kell támaszkodniuk, hiszen akkor is képeseknek kell lenniük
új jogszabályok megalkotására, ha érvelésüket nem lehet hadísz-okkal vagy a Koránból vett
idézetekkel alátámasztani.
Az ahl al-hadísz tehát meglehetősen konzervatív nézeteket vallott, s álláspontjukat
alapvetően meghatározta az idők megszépítő homályába vesző múlthoz való vonzódásuk. Tisztelettel
gondoltak a rasídún-ra, sőt még Muávijára is, aki a Próféta társai közé tartozott. A gyakran aktívan
politizáló mutazilitákkal ellentétben azt tartották, hogy a „jó meghatározásának és a rossz tiltásának”
szabálya csak kevesekre érvényes; a többségnek – legyen bármi is a hitvallása – a kalifa
útmutatásainak kell engedelmeskednie. Hárún ar-Rasídnak kapóra jött ez a vélemény, s tetszését
igencsak elnyerte az ahl al-hadísz ellenforradalmi, konzervatív álláspontja, hiszen egyik fő célja éppen
abban állt, hogy a jámborság nevében fellépő elégedetlenkedőket lecsillapítsa. A mutaziliták
kegyvesztettek lettek Bagdadban, s a hadísz népe elég erősnek érezte magát ahhoz, hogy a
hétköznapokban is kiközösítse az irányzat képviselőit. Követelésükre a kormányzat olykor-olykor
börtönbe is vetett tekintélyes mutazilitákat.
Az Abbászidák tisztában voltak a vallásos mozgalom erejével, s miután megszilárdították
hatalmukat, rögtön azt keresték, mi módon tehetnék uralmukat az iszlám szempontjából is
legitimmé. Minden támogatást megadtak tehát a fikh fejlődéséhez, melynek segítségével alattvalóik
életét kívánták jogi keretek közé szorítani. A birodalom társadalma fokozatosan kettészakadt. Az
átlagember mozgásterét valóban az iszlám jogrendje, a saría határozta meg, ám ez a fajta



szabályozás érvényét vesztette az udvarban és a magas rangú állami tisztségviselők között, akik az
abbászida állam működését fenntartandó, ragaszkodtak az iszlám megjelenése előtti időkből
származó autokratikus szokásaikhoz.
Az Umajjádok alatt szinte valamennyi város bevezette a csak rá jellemző jogrendet, fikh-et, az
Abbászidák viszont arra ösztönözték a jogtudósokat, hogy ezeknél általánosabb érvényű
törvénykezést dolgozzanak ki. A muszlimok élete jelentősen átrendeződött a Korán
kinyilatkoztatásának korához képest. Az áttérések állami támogatása miatt a zimmí-k kisebbségbe
szorultak. A muszlimok többé már nem egy, a meghódított népektől elkülönülő, a helyőrségek falai
közé szorított, szűk élcsapat tagjai voltak. Ebben a korban már ők képviselték a többséget. Sokan csak
nemrégiben vették fel az iszlámot, s hitvilágukat még áthatották ősi hagyományaikból táplálkozó
hiedelmeik, szokásaik. Ebben a helyzetben kizárólag egy sokkal átláthatóbb és általánosabb érvényű
vallási intézményrendszer tudott olyan útmutatásokkal szolgálni, melyek a nagy tömegek számára
kijelölhették az iszlám szellemével összhangban álló, követendő utat. Létrejött a hittudósok, álim-ok
osztálya, az ulamá. A bírák (kádi-k) szigorúbb kiképzésben részesültek, s a fikh fejlődésének
támogatásával al-Mahdí és ar-Rasíd azt kívánta elérni, hogy minél többen szánják rá magukat a jog
tanulmányozására. Két korabeli jogtudós kiemelkedő és nagy hatású eredményei miatt külön is
említést érdemel. A medinai Malik ibn Anasz (megh. 795) Mutavatta, Járt út címmel vaskos
kézikönyvet állított össze, mely a szerző hitvallása szerint a Próféta vezette medinai közösség eredeti
szokásvilágát, szunná-ját megőrző helyi szokásjog és vallásgyakorlat összefoglalását adta. A tudós
jogász tanítványai mesterük elvei alapján fektették le a málikita irányzat – mazhab – alapjait, mely
különösen Medina környékén, Egyiptomban és Észak-Afrikában tett szert népszerűségre.
Mások azonban korántsem voltak meggyőződve arról, hogy a korabeli Medinában kell
keresni az eszményi iszlám forrását. Mohamed ibn Idrísz al-Sáfií (megh. 820), szegény gázai családból
származó jogtudós, aki tanulmányait Medinában, Maliknál végezte, azon a véleményen volt, hogy
nem szerencsés egyetlen muszlim várost – büszkélkedjék bármily dicső múlttal is – a közösség elé
példaként állítani. Sokkal helyesebb, ha a jogrendet a Próféta életére ablakot nyitó hadísz-okra
alapozzák, hiszen Mohamed nem egyszerűen a Korán közvetítője, hanem az isteni sugallat felkent
tolmácsa volt. A szent iratok rendelkezéseit, előírásait a Próféta szavainak, cselekedeteinek fényében
kell értelmezni. Sáfií azonban nem győzte hangsúlyozni, hogy az egyes hadísz-ok hitelességét a
Próféta személyéig visszavezethető, megbízható, jámbor muszlimok tanúságát felvonultató
hagyományozási láncokkal – isznád-okkal – kell igazolni. Természetesen elkerülhetetlen az isznád-ok
szigorú és tüzetes vizsgálata, s ha a lánc megszakad vagy a hagyományozók között kétes hírű
muszlimok is felbukkannak, a hadísz nem tekinthető hitelesnek. Al-Sáfií megkísérelt egy olyan
álláspontot kidolgozni, mely elfogadható lehetett volna mind az ahl al-hadísz, mind az idzsti-hád
szerepét hangoztató, Abu Hanífához hasonló jogtudósok számára. Al-Sáfií elismerte az idzstihád
szükségességét, de úgy vélte, hogy érvénye nem terjedhet túl a Próféta cselekedeteit és saját
korának szokásai közötti hasonlóságokat fürkésző analógiás következtetések – kijász-ok – körén. A
szent jognak al-Sáfií négy forrását – uszúl al-fikh – sorolja fel: a Korán, a Próféta szunná-ja, a kijász
analógia – és az idzsmá, a közösségi konszenzus. Az Úr nem engedi, hogy a közösség valamennyi tagja
eltévelyedjék, ezért ha egy-egy szokást minden muszlim hajlandó helyesnek elismerni, akkor azt még
akkor is eredetinek kell elfogadni, ha hitelességét se megfelelő hadísz-okkal, se Korán-idézetekkel
nem lehet alátámasztani. Bár al-Sáfií módszere nem tudta garantálni a Próféta szunná-jának korunk
elvárásainak is megfelelő pontossággal igazolt történeti hitelességét, olyan mintát adott, melynek



útmutatásai szerint élve a muszlimoknak mély és egész lelküket betöltő vallásos élményben lehetett
részük.
Al-Sáfií úttörő jelentőségű munkássága másokat is arra sarkallt, hogy az ő szempontjai szerint
fogjanak a hadísz-ok tanulmányozásához. A muszlim hagyománykutatás al-Bukhárí (megh. 870) és
Abu al-Huszajn Muszlim (megh. 878) révén két jelentős hadísz-gyűjteménnyel is gazdagodott, melyek
felkeltették az érdeklődést a fikh iránt, és ily módon elvezettek egy olyan, az egész birodalomban
elfogadott, egységes hitgyakorlat kibontakozásához, mely a saría szent törvényén nyugodott. A
jogrendet a Próféta, az Eszményi Ember inspirálta. A muszlimok igyekeztek tehát Mohamed életének
legapróbb részleteit lemásolni, s úgy enni, mosakodni, szeretni, beszélni vagy imádkozni, ahogy ő
tette, mert azt remélték, hogy az ő példáját követve nekik is sikerül őszinte szívvel meghajolniuk Isten
szándékai előtt. Egyes vallási nézetek vagy szokások nem azért vernek gyökeret, mert rámenős
teológusok kierőszakolják, vagy mert valakinek sikerül bebizonyítania történeti hitelességüket,
ésszerű mivoltukat, hanem kizárólag azért, mert segítségükkel a hívek megtapasztalhatják a szent és
transzcendens világot. A muszlimok mind a mai napig ragaszkodnak a saríá-hoz, mely mélyen
szívükbe véste Mohamed, a példakép alakját, s függetlenítve a Próféta személyét saját, VII. századi
környezetétől élő valósággá és emberi mivoltuk szerves részévé tette.
A muszlim hitélet minden egyéb megnyilvánulásához hasonlóan a saría sem volt mentes a
politikai vonatkozásoktól. Tiltakozást jelentett egy olyan társadalom ellen, melyet az istenfélő
jámborok velejéig romlottnak bélyegeztek. Malik ibn Anasz és al-Sáfií a síita felkelők soraiban
küzdöttek az első Abbászidák ellen, s mindketten a börtönt is megjárták. Szabadulásuk után azonban
valóban maguk mögött tudhatták al-Mahdí és Hárún ar-Rasíd támogatását, akik az ő jogi
jártasságukat kihasználva remélték létrehozni az egész birodalom területén hatályos, egységes
jogrendet. A saría a legmesszebbmenőkig szemben állt az udvari élet arisztokratikus és
pompakedvelő szellemiségével. Megnyirbálta a kalifa hatalmát, s azt hangsúlyozta, hogy személye
nem hasonlítható sem Mohamedhez, sem a rasídún-hoz, szerepe kizárólag a szent jogrend
betartatására korlátozódik. Az udvari kultúrát tehát szép csendben az iszlám szellemiségét sértőnek
bélyegezte. A saríá-t, akárcsak a Koránt, az egyenlőség vezérelve hatotta át. Külön jogszabályok
rendelkeztek a gyengék védelméről, s az új rendszerben a közélet egyetlen intézményét vagy
szereplőjét, sem a kalifát, sem az udvart nem hatalmazták fel arra, hogy a híveknek megmondja, mit
tegyenek vagy mit higgyenek. Az Úr színe előtt minden muszlimnak saját magának kell számot adnia
róla, vajon teljesítette-e Isten akaratát, és nincs olyan vallási szervezet, intézményrendszer – mint
például az egyház – vagy kiváltságos csoport – a klérus –, mely az Isten és az igazhívők közé állhatna.
A hitéletben minden muszlim egyenlő, nincs élcsapat vagy papság, mely közvetítőként
tevékenykedhetne. A saría tehát az udvar felfogásától merőben különböző alapelvek szerint kívánta
átformálni a kor társadalmát. Egy sajátos kulturális ellenpontot, egyfajta tiltakozó mozgalmat kívánt
életre hívni, melyről tudható volt, hogy nem kerülheti el az összecsapást a kalifátus szellemével.
Hárún ar-Rasíd uralkodásának vége felé már kezdett nyilvánvalóvá válni, hogy a kalifátus
csillaga leáldozóban van. Korunk fejlett kommunikációs technikáinak és erőszakszervezeteinek
megjelenése előtt ugyanis nem volt olyan erő, mely egy ekkora kiterjedésű birodalmat ellentmondást
nem tűrően biztos kézzel és hatékonyan irányíthatott volna. A peremvidékeken elterülő tartományok
lassacskán az önállóság útjára léptek. Ez történt az Ibériai-félsziget esetében is, ahol az Umajjád
család egyik, a vérengzés elől elmenekült tagja 756-ban az Abbászidákkal vetélkedő dinasztiát
alapított. A gazdaság hanyatlása megállíthatatlannak tűnt. Hárún ar-Rasíd a gondokat oly módon
igyekezett orvosolni, hogy birodalmát felosztotta fiai között. Halála után azonban kiderült, hogy



döntése javulást nem, csak testvérháborút (809-813) hozott. Az udvar elvilágiasodását jól mutatja,
hogy a korábbi fitna-háborúkkal ellentétben ideológiai vagy vallási töltetnek nyomát sem lehetett
felfedezni ebben a küzdelemben, mely nem volt egyéb közönséges hatalmi harcnál. A konfliktusból
végül al-Mamún (813-833) került ki győztesen. Uralkodásának kezdetén a birodalomban két
befolyásos tábor körvonalai látszottak kirajzolódni. Az egyik az udvari arisztokrácia képviselőiből
állott, a másikba az egyenlőséget hirdetők, egy mindenkire érvényes „alaptörvényt” követelők, a
saría hívei tömörültek.
Al-Mamún tudta, hogy borotvaélen egyensúlyoz. Testvérháború juttatta trónra, s
uralkodásának első éveiben egy Baszrát és Kúfát lángba borító síita felkeléssel és egy Khurászánban
kitört kháridzsita lázadással kellett megbirkóznia. Igyekezett az összes széthúzó csoport kedvében
járni, hogy lecsillapítsa a vallási irányzatok közötti feszültséget, ám módszerei csak olajat öntöttek a
tűzre. Eszes ember lévén vonzódott a mutaziliták racionalizmusához, és újra kegyébe fogadta őket.
Jól látta, hogy feloldhatatlan ellentét feszül az uralkodói teljhatalom eszméje és az ahl al-hadísz
erősen populista mozgalma között, mely szerint az isteni törvény megismeréséhez és értelmezéséhez
egyetlen muszlimnak sincs szüksége közvetítőkre. Az újra a tűz közelébe került mutaziliták azonban
bosszút forraltak az őket oly sokáig sanyargató ahl al-hadísz ellen. A kibontakozó inkvizíció – mihna
tömlöcbe juttatta az ahl al-hadísz legbefolyásosabb képviselőit, köztük a roppant népszerű Ahmad
ibn Hanbalt (megh. 855) is, akiből hamarosan népmesei hős lett. A mutazila melletti kiállás sokat
ártott al-Mamúnnak, akitől elfordult a birodalom népe. A kalifa elszigeteltségéből a síiták
megnyerésével akart kitörni, ezért a nyolcadik imámot, Ali al-Ridát jelölte meg utódául. A sía
azonban, a mutazilához hasonlóan, nem volt egyéb, mint egy spirituális és szellemi élcsapat, mely
nem számíthatott széles tömegek támogatására. Néhány hónappal ezt követően – a kalifa
legnagyobb megkönnyebbülésére – al-Ridá elhunyt, s korántsem elképzelhetetlen, hogy gyilkosság
áldozata lett.
Al-Mamún utódai sem tettek le arról, hogy a síitákat maguk mellé állítsák, s a kalifák gyakran
csapongtak az egyes irányzatok között, ám politikájuk kézzelfogható eredményeket nem hozott. Al
Mutaszim (833-842) az állam erejét oly módon remélte növelni, hogy a hadsereget saját személyes
testőrségévé formálta. A csapatok javarészt török rabszolgákból álltak, akik az Oxuson túli
területeken estek fogságba, s később áttértek az iszlámra. A kalifa azonban ettől csak még inkább
elszigetelődött, a török harcosok és Bagdad népe közötti feszültség pedig az elviselhetetlenségig
fokozódott. Az uralkodó ekkor döntő lépésre szánta el magát, és fővárosát a mintegy hatvan
kilométernyire délre fekvő Számarrába helyezte át. Al-Mutaszim egyre inkább magára maradt, a
helyiekhez semmilyen módon nem kötődő török csapatok befolyása pedig évtizedről évtizedre
növekedett egészen addig, míg eléggé megerősödtek ahhoz, hogy magával a kalifával is sikerrel
szállhattak szembe. A IX. század végén, X. század elején tovább tetézte a bajokat a csendes misztikus
elmélkedés helyett az aktív politizálást választó, militáns síiták lázadásainak sora, s a gazdasági
helyzet is egyre rosszabbra fordult.
A politikai szétforgácsolódás évei hozták el azonban a későbbiekben szunnita iszlámként
elhíresült irányzat megszilárdulását. A különböző jogi irányzatok követői, a mutaziliták, és az ahl al
hadísz képviselői végül lassacskán félretették sérelmeiket és megenyhültek egymás iránt. Lényegi
szerepet játszott e közeledésben Abu Haszan al-Asarí (megh. 935), aki megkísérelte áthidalni a
mutazila és az ahl al-hadísz között húzódó teológiai szakadékot. A mutaziliták módfelett
ellenszenvesnek tartották az Istennel kapcsolatban kialakult antropomorf elképzeléseket, s ezért
eltökélten küzdöttek az isteni személy emberi tulajdonságokkal való felruházása ellen. Helyes-e azt



állítani, hogy az Úr „szól” vagy „a trónon ül”, ahogy azt a Korán is mondja? Beszélhetünk-e Isten
„bölcsességéről” vagy „hatalmáról”? Az ahl al-hadísz szerint ez a fajta túlzott óvatosság kiüresíti az
istenélményt, és az isteni lényt megélhető vallási tartalom nélküli filozófiai absztrakcióvá silányítja.
Al-Asarí osztotta ezt a véleményt, ám a mutazilitákat megpróbálta megnyugtatni, hogy Isten
esetében nem emberi tulajdonságokról van szó. A Korán az Úr öröktől fogva létező üzenete, míg a
tanítást közvetítő emberi szavak s a könyv lejegyzésére használt papír és tinta a teremtett világhoz
tartoznak. Semmi szükség arra, hogy a valóság felszíne alatt bárki is valami rejtett lényeget próbáljon
meg felfedezni. Biztosnak csak a történeti tények mondhatók. Al-Asarí eszmerendszerében nem
kaptak helyet természeti törvények. A világot szerinte Isten állandó, folyamatos és közvetlen figyelme
irányítja. Az embernek nincs szabad akarata, gondolkodásra is csak akkor képes, ha az Úr cselekszik
benne és általa. A tűz nem azért lobog, mert ez a természete, hanem mert Isten így rendelte.
A mutazila gondolatvilága a muszlimok többsége számára felettébb megközelíthetetlennek
tűnt. A szunnita iszlám fő filozófiai vezérelvévé az asaríja lett. Ebben az irányzatban a racionalizmus
helyét a misztika és az elmélyült szemlélődés vette át. A muszlimokat arra ösztönözte, hogy
mindenütt az isteni jelenlét nyomait fürkésszék, s ahogy azt a Korán is tanítja, a külső valóság burkán
áthatolva a transzcendentális világ rejtett morzsáit vegyék észre. A mindennapi valóság leplébe
burkolózott isteni világ közvetlen megtapasztalásának vágya – ahogy az ahl al-hadísz tanítása is
példázza – sokakban igen erősen élt, s al-Asarí szemléletmódja megmutatta a beteljesülés felé vezető
utat. Nem elhanyagolható, hogy ez az eszmerendszer összhangban állt a saría szellemiségével is. A
muszlimok igyekeztek saját hétköznapjaikba átültetni a Próféta szunnájá-nak legjelentéktelenebbnek
tűnő részleteit is, s eközben teljes mértékig azonosultak Mohameddel, akinek életét átszőtte az isteni
világ megtapasztalásának élménye. Megpróbáltak azonosulni Isten kegyeltjével (habíb), a Prófétával,
utánozták tetteit, segítették az árvákat, a szegényeket, szeretettel fordultak még az állatok felé is, az
étkezések alkalmával pedig előzékenyen és udvariasan viselkedtek, s így közvetlenül is
megérezhették az Úr szeretetét. A muszlimok igyekeztek életük szövetébe szőni az isteni szándék
szálait, s ezzel teljesítették a Korán parancsát, mely az Istenről való folytonos megemlékezést – zikrt
írja elő.23 A X. század közepére birodalom szerte ez a saría köré épülő hitélet vált mértékadóvá. Az
idők folyamán négy jogértelmezési irányzat forrott ki, a hanafita, a malikita, a sáfiita és az ibn Hanbal,
valamint az ahl al-hadísz tanítását tükröző hanbalita iskola, s az egyenlőség elvével összhangban
valamennyi egyforma érvénnyel bírt. A gyakorlatban a négy mazhab nemigen különbözött egymástól.
Bármely muszlim bármely irányzat mellett letehette a voksát, de a tapasztalat azt mutatta, hogy az
emberek általában a lakóhelyükön legnépszerűbb iskola tanait tették magukévá.
A szunnitákat összetartó erő azonban – ahogy az várható volt – a politikában gyökeredzett. A
muszlimok az isteni világot a közösség által kijelölt úton igyekeztek becserkészni, ami jelentős
mértékben befolyásolta az egyes emberek vallásosságát is. A szunnitáknál központi helyet foglal el
Mohamed és a rasídún tisztelete. Uszmán vagy Ali emberi gyengéik ellenére is jámbor, istenfélő
életet éltek, s hitben és odaadásban messze felülmúlták a közösség későbbi vezetőit. A síitákkal
ellentétben, akik közülük egyedül Alit ismerik el az umma legitim imám-jának, a szunniták nem ítélték
el az első három rasídún-t. A szunnita hitélet sokkal derűlátóbb volt, mint a tragikus szemléletű sía, s
fennhangon hirdette, hogy az Úr a bukások és belviszályok közepette sem hagyja el népét. Ez a
szemlélet a közösség egységét az Isten társnélküliségét tükröző, szent értéknek tartotta, mely
előrébb való bármiféle meddő hitvitánál. A szunniták ezért úgy gondolták, hogy a korabeli kalifákat
szembetűnő fogyatékosságaik ellenére sem taszíthatják le a trónról. Felfogásuk szerint ugyanis a
23 Korán 2:234, 8:2, 23:57-61



saría előírásait szigorúan betartó hívek olyan ellenpólust jelentenek majd, mely képes lesz a politika
romlott világát a helyes irányba, Isten útjára terelni.



Az ezoterikus mozgalmak
Bár a többséget sikerült megnyernie, ez a fajta hitszemlélet nem minden muszlimnak felelt
meg. A szellem emberei vagy a misztika iránt vonzódók más utakat kerestek. Az abbászida korban az
iszlám filozófiának és lelkiségnek négy további, meglehetősen bonyolult és csak egy-egy élcsapat
számára értelmezhető irányzata jött létre. Követőik tanításaikat igyekeztek elrejteni a beavatatlan
tömegek elől, mert úgy vélték, hogy a gyengébb szellemi képességű átlaghívek imádságos és
szemlélődő lelkületben fogant szövegkörnyezetükből kiragadva csak félremagyaráznák szándékaikat.
A titkolódzás az önvédelmük szerves részévé vált. A hatodik síita imám, Dzsafar al-Szádik tanítványait
arra biztatta, hogy saját érdekükben ne idegenkedjenek a takijjá-tól, hitvallásuk rejtegetésétől. A
központi hatalom által gyanúsnak tartott síitákra ekkoriban ugyanis nehéz idők jártak. A hittudósok,
ulamá-k is kétségbe vonták az ezoterikus irányzatok követőinek ortodoxia iránti elkötelezettségét. A
takijja elve a lehető legkisebbre csökkentette az összeütközés kockázatát. A kereszténység
történetében az egyházi szervekétől eltérő álláspontot valló híveket gyakran eretneknek bélyegezték
és tűzzel-vassal üldözték. Az iszlámban a másként gondolkodók nem hangoztatták fennen nézeteiket,
és életüket ágyban, párnák közt fejezték be. A rejtőzködésnek azonban más, mélyebb okai is voltak.
Az ezoterikusok történetei és teológiai tanításai egy sajátos életmód részeit képezték. A misztika
útján csak a szív és a lélek járhat, s nem lehet ésszel felfogni az ilyen élményeket, kívülállók meg nem
érthetik. Olyan tapasztalásokról van szó, melyekhez a racionálisan meg nem magyarázható költészet
vagy zene példája áll a legközelebb. Műélvezett beavatás és megfelelő gyakorlat híján az emberek
többségének nem nyújtanak örömöt.
Az ezoterikusok tanításaikat nem tartották eretnekségnek. Az ulamá-k magyarázatát
sekélyesnek és elégtelennek ítélve a kinyilatkoztatás mélyebb értelmét keresték. Nem szabad azt sem
elfelejteni, hogy az iszlámban a hitelvek és hittételek korántsem jutnak olyan fontos szerephez, mint
a kereszténységben. Az iszlám a judaizmushoz hasonlóan olyan vallásrendszer, mely híveitől azt várja
el, hogy bizonyos elvek szerint éljenek, nem pedig azt, hogy bizonyos elveket valljanak. Felfogására
jellemzőbb az ortopraxia, mint az ortodoxia. Az ezoterikus irányzatok követői egy pillanatra sem
hanyagolták el a hívek alapvető kötelességeit, nem tévesztették szem elől az iszlám öt pillérét, rukn
ját. Nem tagadták meg a sahádá-t, a muszlimságukat hirdető tömör hitvallást: „Nincs más Isten csak
Allah, és Mohamed az ő prófétája.” Napjában ötször elvégezték az ima, a szálát szertartását,
alamizsnát, zakát-ot osztottak, ramadánkor megtartották az előírt böjtöt, és életükben legalább
egyszer részt vettek a mekkai zarándoklaton, a haddzs-on.
Már esett szó róla, hogy az Abbászidák hatalomra jutását követően, Dzsafar al-Szádiknak
köszönhetően a síán belül a békülékenyebb, szemlélődés felé hajló irányzat vált mértékadóvá. A
síiták szunnita hittestvéreikhez hasonlóan a saría előírásai szerint rendezték be mindennapjaikat, s
saját mazhab-ot alapítottak, melyet al-Szádik után dzsafarí irányzatnak neveztek, ám útmutatásért az
ilm letéteményeséhez, az imámhoz fordultak. Az imámot tévedhetetlen lelki vezetőként és eszményi
kádí-ként tisztelték. A szunnitákkal egyetértésben a síiták is arra vágytak, hogy akárcsak az első
muszlim közösség tagjai, akik szemtanúi lehettek a kinyilatkoztatás folyamatának, maguk is
közvetlenül tapasztalhassák meg Isten jelenlétét. Az isteni világgal szoros kapcsolatokat ápoló imám
alakja a forrongó és halálos veszélyekkel teli világban rejtőzködő és csak elmélyült szemlélődéssel
érzékelhető szent jelenlét síita felfogásának hű tükörképe. Az imámokkal kapcsolatos tanítások jól
példázzák azt, hogy az e világi, lehangoló politikai viszonyok milyen keservesen egyeztethetők csak
össze isteni akarat parancsaival. A síiták azt tartják, hogy valamennyi imámot az éppen a trónon ülő



kalifa gyilkoltatta meg. A harmadik imám, Huszajn kerbalai mártíromsága ékesszólóan bizonyítja,
hogy halálos veszedelmekkel kell szembenéznie annak, aki ebben a világban Isten útján jár. A X.
században a síiták az asura böjti napján – muharram hónap tizedik napján –, a tragikus események
évfordulóján már nyilvánosan is megemlékeztek Huszajn haláláról. Az utcákon vonulók sírtak, ököllel
verték mellkasukat, és megfogadták, utolsó leheletükig harcolnak a muszlim politikai élet
romlottsága ellen, mely a Korán tanításaira fittyet hányva felemeli a gazdagokat, a gyengéket pedig a
porba sújtja. Dzsafar al-Szádik személyes példáját követve a síiták elfordultak ugyan a politikától, ám
hitéletükben is kifejezésre juttatott tiltakozásuk mögött továbbra is a társadalmi igazságosság iránti
vágy rejlett.
A IX. században, a kalifátus hanyatlásával ismét fellángolt az abbászida központi hatalom és a
síiták viszálya. Al-Mutavakkil kalifa (847-861) medinai otthonából Számarrába rendelte és ott szigorú
felügyelet alatt, házi őrizetben tartotta a tizedik imámot, Ali al-Hádít. A kalifa ugyanis úgy vélte, hogy
felettébb nagy kockázattal jár, ha a Próféta egyenes ági leszármazottjának szabad mozgásteret
enged. A síiták ettől kezdve gyakorlatilag nem férkőzhettek az imám közelébe, s vezetőikkel csak
„megbízottak” útján érintkezhettek. A tizenegyedik imám halálakor, 874-ben elterjedt, hogy az
imámnak volt egy fia, aki elbujdosott, hogy az életét mentse. A tizenkettedik és talán már réges
régen halott imámmal senki sem találkozott. A „megbízottak” mégis az ő nevében irányították a síita
közösség életét, rá hivatkozva adtak beavatást a Korán ezoterikus magyarázatába, helyette szedték a
zakát-ot és bocsátották ki a legkülönfélébb jogi határozatokat. Az imám e világi élete végéhez
közeledvén, 934-ben megbízottja különleges üzenettel lepte meg a sía követőit, mely szerint az
imámot az Úr a mennybe emelte és elrejtette, ezért közvetlen kapcsolata megszakad híveivel. Majd
egyszer, az igazság korának hajnalán visszatér a földre, de az az idő még messze van. A Rejtőzködő
Imám mennybemenetelének legendáját, mely nem történeti eseményt rögzít, nem kell szó szerint
érteni. Jelképről van szó, mely a világban jelen lévő, ám attól függetlenül létező, megfoghatatlan,
tünékeny vagy csak nehezen kifürkészhető isteni valóság egyfajta körülírása. Szimbólumértékű
megközelítés, mely az őszinte, hitközpontú politikai felfogás gyakorlati megvalósíthatatlanságára
világít rá. Ezt mi sem bizonyítja jobban, mint hogy a kalifák elpusztították Ali családját, és a rajta
keresztül öröklődő ilm-et elűzték ebből a világból. Innentől kezdve a síita vallásbölcselők, ulamá-k
látták el a rejtőzködő imám e világi képviseletét és saját misztikus tapasztalataikra, valamint
elméjükre támaszkodva igyekeztek beteljesíteni akaratát. A Tizenkettes Sía követői, akik tizenkét
imámot ismernek el, kivonultak a politikai élet színpadáról, mert úgy gondolták, hogy az umma
egyedüli legitim vezetője, a rejtőzködő imám távollétében minden kormányzat csak bitorolja az ő
irányításhoz való jogát. Az imám visszatértét váró messianisztikus vallásfelfogás a muszlim közösség
szomorú állapota miatt érzett szent elégedetlenséget fejezte ki.
Nem minden síita tartozott a Tizenkettes irányzathoz, és nem mindenki fordított hátat az
aktív politizálásnak. A síiták egy csoportja, a Hetesek vagy más néven iszmáiliták Dzsafar al-Szádik fiát
és hivatalos örökösét, Iszmáílt tekintették Ali utolsó egyenes ági leszármazottjának, aki azonban még
atyja életében elhunyt. Erre hivatkozva utasították el az iszmáiliták al-Szádik másik fia, a
Tizenkettesek által hetedik imámként tisztelt Múszá al-Kázim utódlását.24 Az iszmáiliták egy erősen
ezoterikus hitrendszert dolgoztak ki, melyben jelentős szerepet játszott a szent könyv rejtett, bátin
24 A Hetes vagy más néven Iszmáilí Sía eredete a homályba vész. Az irányzat hűségéről, Iszmáíl imám iránti tiszteletéről szóló legenda könnyen lehet, hogy csak utólagos kitalálmány, melyet az Iszmáilí-álláspont igazolására gyártottak, már azután, hogy a Tizenkettes Sía elnyerte végső formáját. A politikailag roppant aktív „hetesek” lehetséges, hogy kezdetben inkább Zajdík voltak, vagyis olyan síiták, akik az ötödik imám fivérét, Zajd ibn Alit tekintették példaképüknek, és azt vallották, hogy a muszlimoknak kötelességük fegyverrel megdönteni a zsarnoki kormányzatot.



értelmének megfejtése utáni vágy. A sía ezen ágának képviselői nem vonultak ki a közéletből, sőt egy,
a fennállótól teljesen különböző elveken nyugvó társadalmi rend létrehozásán munkálkodtak, és
propagandistaként gyakran aktívan is kivették részüket a politikai események alakításából. Kr. u. 909
ben egy iszmáilita vezetőnek sikerült kezébe kaparintania Tunisz tartományt, melyet a hangzatos,
messianisztikus al-Mahdí – „A helyes úton vezetett” – uralkodói nevet felvéve kormányzott. Az
iszmáilitáknak 983-ban sikerült az Abbászidáktól elhódítaniuk Egyiptomot is, ahol több mint kétszáz
évig állt fenn saját ellen-kalifátusuk. A titkos iszmáilita sejtek behálózták Szíriát, Irakot, Iránt és
Jement. A leendő szektatagokat a helyi hithirdetők, dáí-k vezették be lépésről lépésre az irányzat
tanításaiba. Alapfokon a hitelvek nem sokban különböztek a szunnita iszlám tanaitól, de ahogy a
beavatott egyre jobban elmélyedt a rendszer tanulmányozásában, egyre nehezebben
megemészthető filozófiai és spirituális tételekbe nyert betekintést, melyek a matematikát és a többi
természettudományt is segítségül hívták a világot átitató isteni csoda örömének megismertetéséhez.
A Koránt a középpontba állító meditációs gyakorlataik az iszmáilitákban egy sajátos, ciklikus
történelemszemléletet alakítottak ki, s ez alapján azt vallották, hogy a Sátán lázadása óta az
emberiség látszólag megállíthatatlanul csúszik lefelé a lejtőn. Hat nagy próféta, Ádám, Noé, Ábrahám,
Mózes, Jézus és Mohamed erőfeszítéseinek hála ez a folyamat mégis megfordult. Minden küldött
munkáját egy megbízott teljesítette be, aki az arra érdemesek előtt felfedte a prófétai üzenet rejtett
tartalmát. Mózes megbízottja Áron volt, Mohamedé pedig Ali. A tanítások gyakorlati megvalósításán
fáradozó hívek az igazság birodalmának eljövetelét készítik elő, melyet a hetedik próféta, a Mahdí
megjelenése harangoz be majd.
A mozgalom felettébb vonzónak bizonyult. Míg az udvarral szemben meglehetős
ellenérzéssel viseltető szunniták a művészeteket és tudományokat gyanakvással szemlélték, az
iszmáilizmus a szellemi beállítottságú muszlimok számára lehetőséget teremtett, hogy az új filozófiai
rendszert a vallás szemszögéből közelítsék meg. Spirituális exegézisük a tavil-nak, „megfejtésnek”
nevezett folyamatból állt, mely a hívek gondolatait a szent könyv szó szerinti jelentésénél mélyebbre,
a forráshoz, a rejtett isteni valósághoz irányította. A Korán tanítása szerint Isten jelképek – ájat-ok
segítségével érintkezik a hívekkel, mert az elme, a logikus gondolkodás alkalmatlan az isteni világ
megismerésére. Az iszmáiliták az Istent gyakran az alábbi kifejezéssel emlegették: „Az, akit a vakmerő
gondolat le nem írhat.” Meggyőződésük szerint nem létezik olyan kinyilatkoztatás vagy teológiai
rendszer, mely pontosan fedné a valóságot, hiszen az emberi gondolat nem versenyezhet Isten
nagyságával. Az iszmáiliták is úgy vélték, hogy a hat legfontosabb próféta közül messze kimagaslott
Mohamed, akit újabb küldött már nem követ, ám leszögezték, hogy a Próféta közvetítésével
megismert kinyilatkoztatás igazi jelentősége csak a Mahdí eljövetele után válik majd világossá. Nem
zárkóztak el tehát egy új igazság befogadása elől, ami nagy riadalommal töltötte el a konzervatív
álimokat. A iszmáilija azonban több volt egyszerű, elmélkedésközpontú szektánál. A többi
igazhívőhöz hasonlóan az iszmáilitákat is foglalkoztatta az umma jövője, és azt vallották, hogy a hit
önmagában, aktív politizálás nélkül semmit sem ér. Céljuk egy igazságos és nem hivalkodó társadalmi
rend létrehozása, s hisznek benne, hogy erőfeszítéseik a Mahdí eljövetelét készítik elő. Szilárd és
hosszan fennálló államuk sikertörténet, mely rávilágított az iszmáiliták eszmerendszerének politikai
távlataira, de irányzatuk ennek ellenére nem vált széles körben népszerűvé. Az iszmáilija hierarchikus
felépítése és elitista világszemlélete csak a muszlim értelmiség szűk körét tudta megnyerni magának.
Az iszmáiliták kozmikus jelképrendszere sokat átvett a kor harmadik ezoterikus áramlatától, a
falszafától. Az irányzat létrejöttét az Abbászidák művészet- és tudománypártolásának köszönhetően
felvirradó kulturális aranykor, elsősorban az ókori görög filozófia, természet- és orvostudomány fő



műveinek megismerését megkönnyítő arab fordítások tették lehetővé. A fajlaszúfokat lenyűgözte a
szellem hellenisztikus kultusza. Úgy vélték, a racionalizmus a vallásosság legelőkelőbb formája, s azon
munkálkodtak, hogy magasztos meglátásait összhangba hozzák a Korán kinyilatkoztatásával. Nem
volt könnyű dolguk. Arisztotelész és Plótinosz Legfölsőbb Istensége nem sokban hasonlított Allahhoz.
Hidegen hagyták a földi történések, a világot nem ő teremtette, és nem is fog ítélkezni felette az idők
végeztével. Az egyistenhívők az Úr létét a történeti eseményeken keresztül érzékelték, a fajlaszúfok
ezzel szemben – egyetértve a görögökkel – azt tanították, hogy a történelem illúzió csupán, hiszen
mivel az Első Mozgató emanációjaként öröktől fogva létezik, nincs se kezdete, se közepe, se vége. A
történelem tünékeny és változékony felszíne mögé pillantva arra törekedtek, hogy kitapinthassák a
mögötte rejlő állandó és eszményi isteni valóságot. Az emberi intellektust az Abszolút Intelligencia,
vagyis Isten tükörképének tartották. Ha az emberi lények gondolataikat megtisztítják mindentől, ami
nem racionális és megtanulnak ésszerűen élni, az isteni lény kiáradásának a forrástól távolodó
folyamát megfordíthatják, s az e világi élet összetett és bonyolult természetéből kiindulva eljuthatnak
a Társnélküli Lény egyszerűségének és egyedüliségének megtapasztalásáig. A fajlaszúfok
meggyőződése szerint e magasztos folyamat nem egyéb, mint az emberiség öröktől fogva létező, ősi
hite. Minden egyéb vallási irányzat az emberi elme belátásból fakadó igazi hitének gyarló utánzata
csupán.
A fajlaszúfok mindezek mellett istenfélő életet éltek, s magukat jó muszlimnak tartották.
Racionalizmusuk nem más, mint a hit egyik formája, hisz nagy bátorságra és bizalomra van szükség
ahhoz, hogy valaki elfogadja, a világ történései mögött egy racionális lény rejtőzik. A fajlaszúfok egész
életüket az ésszerűség szempontjaival összhangban rendezték be. Tapasztalataikat és eszményeiket
együtt akarták látni, s ezért egy egységes, minden kérdésre választ adó és logikus világszemléletet
dolgoztak ki. Nem járunk talán messze az igazságtól, ha álláspontjukat a tavhíd, a társnélküliség tana
filozófiaközpontú megfogalmazásaként értékeljük. A fajiaszúfok szociális érzékenységüket tekintve is
jámbor muszlimnak számítottak. A pompakedvelő udvaroncokat megvetették, és elítélték a kalifa
zsarnoki önkényét. Közülük egyesek saját eszményeiknek megfelelően kívánták volna átformálni
koruk társadalmát. A kalifa és a főurak udvarában asztrológusként vagy orvosként keresték
kenyerüket, s így csekély mértékben bár, de nyomot hagytak a kor közgondolkodásán. A fajlaszúfok
közül senki sem vállalkozott az álim-okéhoz hasonló, átfogó reformok végrehajtására, és a saríá-éhoz
fogható népszerűségnek örvendő, közkedvelt munkát nem is hagytak az utókorra.
Jakúb ibn Iszhák al-Kindí (megh. 870) méltán tekinthető az első fajlaszúfnak, a muszlim
civilizáció első filozófusának. Kúfában látta meg a napvilágot, iskoláit Baszrában végezte, majd végül
Bagdadban telepedett le, ahol al-Mamún kalifa pártfogását élvezhette. A fővárosban a mutazilitákkal
karöltve azon fáradozott, hogy a teológiát, a kalám-ot megtisztítsa az antropomorf képzetektől, ám a
kizárólag muszlim forrásokra támaszkodó mutazilitákkal ellentétben munkája során al-Kindí a görög
bölcsek írásait is felhasználta. Így például a Korán kinyilatkoztatásának középpontjában álló isteni
személy létének bizonyítására az Első Mozgató igazolásának arisztotelészi gondolatsorát hívta
segítségül. A későbbi korok fajlaszúfjaival ő is azt vallotta, hogy a muszlimok bárhol kereshetik az
igazságot, még a más vallású idegenek között is. A Korán Istennel és az emberi lélekkel kapcsolatos
tanításait az elvont filozófiai igazságot a racionális gondolkodásra alkalmatlan széles nagyközönség
számára érthetőbbé tévő, ékesszóló megfogalmazásoknak tartotta. A kinyilatkoztatás tehát ebben a
formájában szemében a „szegény emberek falszafája” volt. Al-Kindí és fajlaszúf társai nem a
kinyilatkoztatást próbálták meg alárendelni a rációnak, hanem valójában a szent könyv szellemét
kutatták valahogy úgy, ahogy a síiták igyekeztek megfejteni a Korán bátin jelentését.



A racionalista filozófia muszlim hagyományának kiteljesedését végül egy török származású
zenésznek köszönhette. Abu Naszr al-Fárábí (megh. 950) al-Kindínél is messzebbre ment, amikor a
filozófiát a kinyilatkoztatott vallás elé helyezte, mely szerinte nem egyéb megkerülhetetlen és
természetes társadalmi szükségletnél. A politika jelentőségét illetően azonban al-Fárábí véleménye
jelentősen különbözött mind a görög racionalisták, mind a keresztény filozófusok álláspontjától. Az
iszlám győzelmével ugyanis szerinte megteremtődött a racionalitáson alapuló társadalom
felépítésének lehetősége, melyről Platón és Arisztotelész még csak álmodozhatott. Az iszlám
elődeinél sokkal ésszerűbb vallásnak bizonyult. Nem kötötték gúzsba a Szentháromság tanához
hasonló, a logika szabályaival ellentétes dogmák, a minden hívőre érvényes törvény azonban a
rendszerben igen jelentős szerepet töltött be. Al-Fárábí meg volt győződve róla, hogy az imámok, a
közösség spirituális kalauzai köré épülő síita kultusz az átlag muszlimokat is felkészítheti egy
racionális alapelveket szem előtt tartó filozófus uralkodó kormányzása alatt álló társadalmi rend
elfogadására. Platón azt vallotta, hogy az ideális állam megvalósításának elengedhetetlen feltétele az
olyan értékrend, melyet a közemberek isteni eredetűnek hisznek. A Mohamed tanításain keresztül
megismert törvény a megszegésének esetére kilátásba helyezett, a pokolhoz hasonló túlvilági
büntetések fenyegetésével a logikusabb magyarázatokat befogadni képtelen, tanulatlan hívek
számára is kényszerítő erővé lett. A vallás ily módon a politikatudomány egyik ágaként jelent meg.
Tanulmányozását egy magára valamit is adó fajlaszúf nem hanyagolhatja el, még akkor sem, ha az
átlaghívővel ellentétben tekintetét egy távolabbi cél, a hit lényegének meglelése köti le.
Korántsem jelentéktelen tény, hogy al-Fárábí a gyakorló szúfík közé tartozott. Az egyes
ezoterikus irányzatokban sok mindenről egyformán gondolkodtak, és így jóval közelebb álltak
egymáshoz, mint a sokkal konzervatívabb ulamá-hoz. Eltérő politikai meggyőződésük ellenére a
misztikumhoz vonzódó síiták és a fajlaszúfok keresték egymás társaságát, ahogy a szúfík és a síiták is
könnyen közös nevezőre jutottak, ami nem csoda, hiszen spirituális gondolkodásuk meglehetősen
hasonló keretek között mozgott. A szufizmus, a szunnita iszlám misztikus irányzata abban is eltér az
eddig ismertetett iskoláktól, hogy igyekezett távol maradni a politikai élettől. A szúfík Istent a saját
lényükben és nem a történeti eseményekben keresték. Nem árt azonban leszögezni, hogy az iszlám
valamennyi irányzatát a politikai színtér változásai hozták létre, s ez alól a szúfizmus sem kivétel.
Gyökerei az umajjád korban a muszlim közösség egyre inkább elharapódzó világiassága és
pompaszeretete elleni tiltakozásul kibontakozó, az aszketizmust, zuhd-ot eszményül állító szellemi
áramlatra vezethetők vissza. A mozgalom az ummá-nak ahhoz a korai állapotához szeretett volna
visszatérni, mikor még minden muszlim egyenlőnek számított. Az aszkéták a szegények gyapjúból
szőtt köntösét viselték, melyet a Próféta is hordott. A IX. század elejére a szúf, „gyapjú” szóból
származó taszavvuf kifejezés kezdett egyet jelenteni az Abbászida Birodalmon belül kibontakozó
félben lévő misztikus mozgalommal.
Az irányzat talán a törvény megnövekedett szerepe elleni tiltakozásként jött létre, hiszen
sokan ezt az iszlám kiüresedéseként, száraz jogszabályok gyűjteményévé változtatásaként élték meg.
A szúfík azt a lelkiséget próbálták meg kiérlelni, mely Mohamedet alkalmassá tette az isteni
kinyilatkoztatás befogadására. A törvény saját, benső iszlám-jának és nem a jogtudósok által
kidolgozott uszúl al-fikh-nek köszönhetően állt szilárd lábakon. A Mohamed hitének egyedül üdvözítő
voltát és a Korán kizárólagosságát hirdető muszlim hatalom vallási türelmetlenségével szemben a
szúfík a Korán szellemét követve nem kérdőjelezték meg más hitrendszerek létjogosultságát. Sőt
akadtak közöttük Krisztus-hívők is, akik a szeretet parancsát hirdető Jézusban a szúfí eszmények
megtestesülését látták. Mások hittel vallották, hogy a számukra szent kő előtt leboruló pogányok is a



mindenben jelen lévő Igazságot, arabul al-hakk-ot imádják. A kinyilatkoztatást véglegesnek és
lezártnak tekintő ulamá-val és jogtudósokkal szemben a síitákhoz hasonlóan a szúfík sem zárkóztak el
egy új igazság befogadása elől, származzék az bárhonnan, akár más vallások tanításaiból is. A Korán
mindig a szigorú és igazságos Istenről beszél, a szúfík, köztük a neves női aszkéta, Rábia (megh. 801) a
szeretet Istenét emlegették.
A belső utazásra vállalkozó, misztikumra fogékony férfiak és nők a világ valamennyi nagyobb
vallásrendszerében kikísérletezték azokat a technikákat, melyek segítségével mélyen behatolhatnak
ellazult elméjükbe, és lényük legbelső rétegeiben meglelhetnek valami olyat, ami tőlük függetlenül
létező valóságnak látszik. A szúfík rájöttek, hogyan tudják mély és ritmikus légzés mellett
összpontosítani gondolataikat, sokat böjtöltek, virrasztottak, és mantraként ismételgették Istennek a
Koránban szereplő neveit. Gyakorlataik során nemegyszer jutottak el a szinte eszméletvesztésig
fokozódó eksztázisig, s ezért ezeket a misztikusokat gyakran „megmámorosodott” szúfíknak
nevezték. Egyik legelső képviselőjük Bájazíd Bisztámí (megh. 874) volt, aki Allahnak úgy udvarolt, mint
szerelmes a kedvesének. Elsajátította a faná, a „feloldódás” tudományát. Énjének önzésre hajlamos
rétegeit – a misztikus szerzők szerint Istenre találásunknak ezek a legfőbb akadályai – egyenként
lehántva, Bájazíd lecsupaszított valóját lelte meg lényének talaján, melyről tudta, ez az Isten. Allah így
szólt hozzá: „Én általad létezem. Nincs más isten, csak te magad.” A sahádá-nak ez a sokak számára
minden bizonnyal megbotránkoztató átfogalmazása annak a végső igazságnak a kifejeződése, melyet
oly sok misztikus ismert már fel, függetlenül vallási hovatartozásától. A saháda annak
tanúbizonyságát adta, hogy Allahon kívül nem létezik más Isten, más valóság. Ebből pedig az
következik, hogy a vágyódó lélek végleges megsemmisítését jelentő tökéletes önátadás, iszlám után
valamennyi emberi lény eggyé válhat az Istennel. Az al-Halládzs, „Gyapjúkártoló” néven ismertté vált
Huszajn al-Manszúr (megh. 922) ehhez valami nagyon hasonlót fogalmazott meg, amikor híres
kijelentését tette: Aná al-hakk, „Én vagyok az Igazság”, „Én vagyok az Isten”. Egyes szakértők azonban
amellett kardoskodnak, hogy al-Halládzs örömkiáltását helyesebb volna így fordítani: „Látom az
Igazságot.”
Al-Halládzsot az ulamá kivégeztette, mert azt tanította, hogy az ember otthon, a négy fal
között, lélekben is eleget tehet a haddzs kötelezettségének. Halálra ítélése ékes bizonyítéka az álim
ok és a szúfík között egyre élesebbé váló ellenségeskedésnek. Az ún. „józan” szúfík első neves
képviselője, a bagdadi Dzsunajd elhatárolódott az ilyesfajta szélsőséges nézetektől. Véleménye
szerint az al-Bisztámí-féle „mámor” közbülső állomás csupán, mely nélkül a szúfí nem érheti el énje
teljes lecsupaszítását és nem juthat el a tökéletes önuralom állapotára. Az isteni hívás hallatán a
szúfíkban, legyenek akár nők, akár férfiak, először a lét forrásától való elszakítottság fájdalmas érzése
tudatosul. A misztikus út pedig visszavisz az ember számára természetes állapothoz. A buddhizmus
kísértetiesen hasonló nézeteket vall. Az abbászida korban a szúfizmus nem tartozott a fő irányzatok
közé, ám később a szúfí mesterek Dzsunajd nézeteire építve egy olyan ezoterikus rendszert dolgoztak
ki, melynek népszerűségével egyetlen eddig ismertetett irányzat sem vetekedhetett.
Az ezoterikus rendszerek követői, bár magukat istenfélő, jámbor muszlimoknak tartották,
alaposan átformálták a Próféta vallását. Mohamed megriadt volna a fajlaszúfok álláspontjától, Ali
pedig minden bizonnyal felemelte volna szavát a magukat az ő követőinek valló síiták hiedelmei
ellen. Minden vallási hagyomány követői között akadnak olyanok, akik meg vannak győződve róla,
hogy vallásuk soha egy jottányit sem változik, s hitvallásukat, szertartásaikat alapítójuk tanításai
szerint őrizték meg. A vallásoknak azonban időről időre meg kell újulniuk, ha életben akarnak
maradni. Az ezoterikus mozgalmak értelmezését később a muszlim reformerek hiteltelennek



bélyegezték, s megpróbáltak visszatérni az első umma érintetlen, tiszta világához. Az idő kerekét
azonban nem lehet visszaforgatni. Minden „reformáció”, legyenek bármilyen hagyománytisztelők is a
szándékai, óhatatlanul valami új kezdetét jelenti, és minden igyekezete ellenére sem tehet mást,
mint hogy a hitrendszert a kor megváltozott kihívásaihoz igazítja. Ha egy vallás elveszíti
rugalmasságát és már nem képes a fejlődésre, a növekedésre, menthetetlenül a történelem
süllyesztőjébe kerül. Az iszlám bizonyságát adta, hogy van benne elegendő erő a megújulásra, hiszen
olyan férfiakat és nőket tudott magához vonzani, akik már nem a Próféta korának kegyetlen
körülményei között éltek. Ezek az emberek felismerték ugyanis a Koránnak a versek szó szerinti
értelme mögött rejlő üzenetét, mely nem csak az eredeti kinyilatkoztatás népéhez tudott hitelt
érdemlően szólni. A Korán ablakot nyitott számukra az isteni világra, és szilárd kiindulópontot adott
az erőt és bölcsességet adó lelkiség kiérleléséhez.
A IX. és X. század muszlimjai nagy utat tettek meg a z első, kicsiny és aggodalmakkal teli
medinai közösség létrejötte óta. Filozófiájuk, jogtudományuk, a fikh és misztikus áramlataik
gyökereiket a Koránra és a szeretett Prófétára vezették vissza, ám mivel a szent könyv Isten üzenetét
tolmácsolta, mindenki tisztában volt végtelen mélységeivel és azzal, hogy sokféleképpen
értelmezhető. Értő kezekben tehát olyan muszlimokhoz is tudott szólni, akik a Próféta és a rasídún
számára elképzelhetetlen körülmények között éltek. Egyvalami azonban semmit sem változott.
Akárcsak az első umma vallása, az iszlám filozófiája, jogtudománya, hitélete szorosan kötődött a
politikához. A muszlimok elismerésre méltó módon teljesen tisztában voltak azzal, hogy birodalmuk
csillogó kulturális sikerei ellenére sem áll összhangban a Korán előírásaival. Továbbra is a kalifa
irányította a közösséget, ám életmódja és uralma láttán a Próféta minden bizonnyal elborzadt volna.
Ha az adott politikai kormányzat túl messzire eltávolodott a Korán eszményeitől, a muszlimok úgy
érezték, legszentebb értékeiket érte sérelem, s az umma politikai hogyléte miatti aggodalom lényük
legmélyebb régióit bolygatta fel. A X. században a szélesebb látókörű, érzékenyebb muszlimok már
érzékelték a kalifátus válságát. A világias állam azonban olyannyira eltávolodott az iszlám
szellemiségétől, hogy bukását az igazhívők többsége megváltásként élte meg.



3. A kiteljesedés
Az Új Rend (935-1258)
A IX. századra világossá vált, hogy az iszlám ellenőrzése alatt álló területek nem foghatók
össze egyetlen birodalommá. Az umma vezetése névleg a szimbolikus értékű vallási szerepét
megőrző kalifa kezében maradt, de a hatalmas államot már nem egy ember irányította. Az iszmáilita
elveket valló, szakadár fátimida25 kalifátus Egyiptomból kormányozta Észak-Afrikát, Szíriát, Arábia
nagy részét és Palesztinát. Irakban, Iránban és Közép-Ázsiában török származású parancsnokok,
emírek vették át a hatalmat, és egymással csetepatézó, független államocskákat hoztak létre. A X.
századot szokás a sía századának is nevezni, mert az újsütetű uralkodóházak közül nem egy ehhez az
irányzathoz húzott. A teljhatalommal felruházott uralkodó eszméje oly mélyen vésődött bele a kor
közgondolkodásába, hogy az emírek továbbra is az abbászida kalifát ismerték el az umma
vezetőjének. A frissen felkapaszkodott dinasztiák egyike-másika több-kevesebb politikai sikerrel is
büszkélkedhetett. Egyikük Északnyugat-Indiában szilárd muszlim hídfőállást tudott kiépíteni a XI.
század elején. Az aprócska államok közül azonban egyik sem bizonyult tartósan életképesnek. Az első
jelentős eredményeket ezen a téren a Szír-darjá alsó folyásának vidékéről származó, török
szeldzsukok könyvelhették el, akik 1055-ben bevették Bagdadot és különleges megállapodást
kötöttek a kalifával, melyben az umma vezetője személyes megbízottjának nevezte ki őket.
Felhatalmazásuk a dár al-iszlám egész területére kiterjedt. A szeldzsukok diadalát megelőzően sokáig
úgy tűnt, hogy a birodalom örök széttagoltságra kárhoztatott. Egyik dinasztia követte a másikat, a
határok állandóan változtak, a külső szemlélő joggal hihette, hogy az iszlám hatalma leáldozott.
Óriási tévedés! Valójában, igaz a véletlen egybeeséseknek köszönhetően egy, az iszlám
szellemiségével összhangban álló új rend volt kialakulóban. A mozgalmas politikai színtér zűrzavaros
történéseinek ellenére az iszlám mint vallás megerősödött. Az önálló területek saját fővárossal
büszkélkedhettek, s már nem Bagdad számított a kultúra egyedüli központjának. A fátimida Kairót
méltán nevezték a tudomány és művészetek városának. A filozófia virágkorát élte, és a X. században a
kalifák létrehozták az al-Azhart, mely idővel a muszlim világ legjelentősebb egyetemévé nőtte ki
magát. Szamarkandban reneszánszát élte a perzsa irodalom.
A közép-ázsiai kulturális kibontakozás egyik legcsillogóbb tehetsége a nyugaton Avicennaként
ismertté vált fajlaszúf, Abu Ali ibn Színá (980-1037) volt. Ibn Szína al-Fárábí tanítványának mondhatta
magát, ám vallásfelfogása lényegesen eltért mesterétől. A prófétákat ugyanis nem az absztrakt
racionális igazságok tolmácsolóinak tekintette, hanem számára bennük öltött testet az eszményi
filozófus ideálja, mert betekintést nyertek egy olyan világba, melyet a felületes gondolatok fel nem
térképezhettek. Ibn Szína élénken érdeklődött a szúfizmus tanításai iránt, és rájött, hogy bár az
aszkéták istenélménye logikai módszerekkel nem tapasztalható meg, mégis tökéletesen egybevág a
fajlaszúfok elképzelésével. Ebből következően arra a megállapításra jutott, hogy sem a falszafa, sem a
misztikusok hite nem mond ellent a vallás hagyományos útjain járók meggyőződésének.
A kulturális fellendülés Córdobát sem kerülte el, bár az Ibériai-félszigeten létrejött umajjád
kalifátus 1010 körül megbukott, és helyét egymással versengő apró fejedelemségek vették át. Az
Ibériai-félsziget reneszánsza kiváltképp a francia udvari hagyományok trubadúrköltészetét idéző
irodalmáról híresült el. A hadísz-ok forrásából táplálkozó, könnyen érthető és átélhető vallásosságtól
25 A Kairóban székelő, iszmáilita elveket valló dinasztia az Alitól és a Próféta lányától, Fatimától származó, a Tizenkettes Sía által is nagy becsben tartott imámok tiszteletéről kapta a Fátimida nevet.



áthatott verseiben Ibn Hazam (994-1064) hátat fordított a fikh-nek és a metafizikus filozófiának.
Mégis az Ibériai-félsziget kulturális égboltján tűnt fel a muszlim filozófia egyik tündöklő csillaga, Abu
al-Válid Ahmad ibn Rusd. Népszerűségben nem versenghetett ugyan a misztikához vonzódó
Avicennával, ám racionális gondolkodása nagy hatást gyakorolt számos zsidó és keresztény
filozófusra, köztük Majmonidészre, Aquinói Szent Tamásra, és Albertus Magnusra. A XIX. századi
filológus, Ernest Renan a nyugaton Averroësként megismert Ibn Rusdot szabad szellemként és a
racionalizmusnak a vak hit ellenében sorompóba szálló bajnokaként méltatta. Ibn Rusd a valóságban
hithű, vallását gyakorló muszlim és a saría alapján ítélkező bíró, vagyis kádi volt. Ibn Szálához
hasonlóan ő sem vélt ellentmondást felfedezni a falszafa és a hivatalos vallás között, de jól tudta,
hogy míg a vallás mindenkihez szól, a filozófia csak kevesek, a szellemi élcsapat számára emészthető.
A kalifátus feladásával, amit gyakorlati megfontolások indokoltak, az iszlám mintha új erőre
kapott volna. A teljhatalommal felruházott állam és a Korán eszményei között örökös és
kibékíthetetlen ellentét feszült. A kísérletezések, sikerek és csúfos bukások tapasztalataiból okuló,
újonnan létrejövő államalakulatok már jóval közelebb álltak az iszlám alapelveihez. Nem mintha a
frissen trónra került uralkodók elődeiknél kegyesebb, jámborabb muszlimok lettek volna, erről szó
sincs, de az egymástól független, mégis egyenlő és azonos elveket valló fejedelmi udvarok és
uralkodóházak rendszere nagyobb összhangban állt a Korán egyenlőséget hirdető tanaival.
Hasonlóképpen állt a helyzet a frissen szárba szökkent művészeti irányzatokkal. Az arabeszk egyik
betűt sem helyezi a másik fölé, minden írásjegynek megvan a maga szerepe, és az egész kép az eltérő
természetű részletek mozaikjából áll össze. Ibn Iszhák, Abu Dzsafar al-Tabari (megh. 923) és
történetíró társaik meg sem kísérelték, hogy feloldják a Próféta életét elbeszélő források
ellentmondásait, hanem egymás mellé helyezve, egyenértékűként tálalták a különböző változatokat.
A muszlimok kezdetben nem kételkedtek a kalifátus létjogosultságában, hiszen úgy ítélték, ez a
rendszer képes egyedül biztosítani az umma egységét. Ám mihelyt kiderült, hogy a kalifák már nem
bírják egyben tartani a birodalmat, helyesebbnek látták, ha a kalifa csak jelképes szerepet kap. Az
iszlám hitélete fokozatosan átértékelődött. A teológia és a lelkiség eleddig szoros összefüggésben állt



a muszlim közösséget ért kihívásokra adott politikai válaszokkal. A frissen kialakult, a muszlimok
felfogásával inkább egyező politikai rendszerben az események egyre kisebb befolyást gyakoroltak a
vallási közgondolkodásra. Érdemes megfigyelni, hogy az iszlám csak az újkorban vált ismét politikai
színezetűvé, akkor, amikor az umma erkölcsi, kulturális és vallási függetlenségét, sőt a puszta létét
féltő muszlimok tömegeinek kellett szembenézniük addig ismeretlen veszélyekkel.
Talán inkább a véletlen, semmint a tudatos elszántság juttatta a szeldzsuk törököknek azt a
történelmi dicsőséget, hogy a központi hatalom befolyásától leginkább megszabadult területen, a
Termékeny Félhold vidékén ezt az új rendszert a gyakorlatba is átültethették. A szúfizmus iránt
vonzalmat mutató szeldzsukok az iszlám szunnita ágához tartoztak. Birodalmuk irányításában az 1063
és 1092 közötti időszakban elévülhetetlen érdemeket szerzett a kiváló képességekkel megáldott,
perzsa származású főminiszter, Nizám al-Mulk, aki a törökök segítségével kívánta elérni a birodalom
újraegyesítését és az abbászida bürokrácia hatalmának helyreállítását. Bagdad azonban már nem
nyerhette vissza régi fényét, hiszen a gazdasági alapját biztosító terület, Szavád pusztulását senki sem
állíthatta meg. A jobbára szilaj és öntörvényű, állataikat a maguk feje után ide-oda terelő lovas
nomádokból álló szeldzsuk hadsereg is megtagadta, hogy Nizám al-Mulknak engedelmeskedjék.
Rabszolgákból szervezett új csapataival azonban Nizám al-Mulk délen Jemenig, keleten a Szír-darjáig,
nyugaton Szíriáig terjedő birodalmat hozott létre. Az új szeldzsuk birodalom intézményrendszere
meglehetősen szegényes volt, a hatalmat helyi szinten az alkalmi szövetségesekként fellépő emír-ek
és álim-ok gyakorolták. Nizám al-Mulk azt tervezte, hogy megszilárdítja a központi hatalom
befolyását, ám a kiskirályokként viselkedő, a Bagdad helyett az adókat a saját zsebük számára
behajtó emírek függetlenedési törekvései keresztülhúzták a számítását. A szeldzsuk állam esetében
nem beszélhetünk a feudális rendszer kialakulásáról, hiszen bármik voltak is a vezír szándékai, az
emírek nem számítottak sem a kalifa, sem Maliksáh szultán hűbéreseinek. Az emírek nem adták fel
nomád életmódjukat, s mivel ily módon azért sem kellett aggódniuk, hogy lesznek-e birtokaik, melyek
jövedelme biztosítja szükségleteiket, a földjéhez ragaszkodó feudális arisztokrácia sem alakult ki.
Továbbra is katonáskodásból éltek, és nemigen törődtek a civil lakossággal, s így a hétköznapok
irányítását az ulamá ragadta magához.
A szétszórt, militáns fejedelemségeket az ulamá fogta össze. A X. században az oktatás
színvonalával elégedetlen álim-ok megalapították a muszlim tudományok első felsőoktatási
intézményeit, madraszá-it. A főiskolák hálózata rendszerezettebbé és egységesebbé tette az
oktatást, ami jelentősen emelte a klérus tekintélyét. Nizám al-Mulk maga is sokat tett azért, hogy a
Szeldzsuk Birodalmon belül minél több ilyen intézmény jöjjön létre, a tananyagot pedig olyan
tárgyakkal gazdagította, mely az álim-okat felkészítette a tartományi közigazgatásban rájuk váró
feladatokra. Kr. u. 1067-ben Bagdadban megalapította a róla elnevezett híres madraszá-t, a
Nizárnijját. Saját intézményrendszere birtokában az ulamá az emírek katonai hatalmától
természetében különböző, ám vele egyenrangú erőt képviselt. Az egységes oktatási elveket követő
madraszá-k sokat tettek azért, hogy a saría talaján álló muszlim életmód a Szeldzsuk Birodalomban
mindenütt gyökeret verjen. A saría betartásán őrködő bíróságok feletti ellenőrzés megszerzésével az
ulamá a jogértelmezés monopóliumát is a kezébe kaparintotta. A politikai élet és a civil hétköznapok
szereplői ily módon de facto eltávolodtak egymástól. Az emírek aprócska államai közül egy sem
bizonyult tartósan életképesnek. Politikai ideológia híján ezen nincs is mit csodálkozni. Az emírek
megbízatása sohasem örökre szólt, a birodalom eszményeit pedig a teljesen más világban élő álim-ok
és szúfí mesterek, pír-ek alakították. A tanult álim-ok madraszá-ról madraszá-ra jártak, a szúfí pír-ek



is állandóan úton voltak, folyton ingáztak a városok és a valamilyen szempontból fontos települések
között. Az aprócska közösségeket a vallás emberei cementezték eggyé.
Az erős kalifátus bukása után a birodalom tehát közelebb került az iszlám szellemiségéhez. Az
egyszerű emberek nem egy-egy gyenge lábakon álló államocska emírje alattvalójaként, hanem az
ulamá által képviselt, az egész dár al-iszlám területét felölelő, nemzetközivé terebélyesedő közösség
tagjaiként határozták meg magukat. Az álim-ok a saríá-t a megváltozott körülményekhez igazították.
Az iszlám jogrendje immáron nem egy ellenkultúrát erősített, hanem a kalifát tette meg a szent
törvények szimbolikus védelmezőjének. Emírek emelkedtek fel, majd tűntek el a történelem
süllyesztőjében, csak az ulamá képviselte a folytonosságot, s vált ily módon az egyetlen szilárd
hatalmi csoportosulássá. A szúfízmus egyre többeket nyert meg ügyének, az átlagemberek hite
mindjobban megérett és belsőleg is elmélyült.
A szunnita iszlám pályája szinte mindenütt felfelé ívelt. Az ummá-t az igaz útra téríteni
képtelen fátimida kalifátusban csalódott, radikális iszmáiliták a Szeldzsuk Birodalom és a szunna
megbuktatására titkos gerillatársaságokból álló hálózatot építettek ki. Nagyjából 1090-től Kazvíntől
északra fekvő hegyi erődítményükből, Alamutból induló portyázóik szeldzsuk várakat foglaltak el és
tekintélyes emíreket gyilkoltak meg. Tevékenységük 1092-ben nyílt felkelésbe torkollott. A lázadókat
ellenségeik hashasín-nak nevezték – innen ered az angol assassin, „merénylő” jelentésű szó –, mivel a
legenda szerint gyakran a merénylők halálával végződő akcióik előtt a résztvevők hasist
fogyasztottak. Az iszmáiliták azt hitték, hogy a hétköznapi emberek érdekében tevékenykednek,
hiszen áldozataik zsarnokságától a lakosság sokat szenvedett, ám terrorhadjáratuk ellenük hangolta a
közvéleményt. Az álim-ok hátborzongató és gyakran megtévesztő meséket terjesztettek róluk – ezek
közé tartozott a hasis legendája is –, ami sokakat arra ösztönzött, hogy az iszmáilita gyanús egyéneket
felkutassák és megöljék. A mészárlások természetesen újabb támadásokat váltottak ki. Az
iszmáilitáknak minden nehézség ellenére is sikerült Alamut körül önálló államot kiépíteniük, amelyet
mintegy százötven évnyi fennállás után a mongolok töröltek el a föld színéről. Dzsihádjukkal azonban
reményeikkel ellentétben nem a Mahdí eljövetelét készítették elő, hanem az egész síita irányzatot
hiteltelenítették. Az iszmáiliták hadjárataiból óvatosságból kimaradó Tizenkettes Sía követői mindent
megtettek a szunnita hatóságok jóindulatának elnyeréséért, és igyekeztek távol maradni a politikától.
A szunniták a maguk részéről szívesen vették a Próféta óta legjelentősebb muszlimnak nevezett
teológus tanítását, mely hitük meghatározásában adott nekik új fogódzókat.
Abu Hamíd Mohamed al-Gazzálí (megh. 1111) a bagdadi Nizámijja megbecsült tanára, Nizám
al-Mulk pártfogoltja, a muszlim jog kiváló ismerője volt, 1095-ben súlyos idegösszeroppanást kapott.
Az iszmáilita felkelés a legmagasabb hőfokon izzott, ám al-Gazzálí leginkább saját hitének elvesztése
miatt aggódott. Megnémult és mozgásképtelenné vált. Betegségét orvosai lelki okokra vezették
vissza.
Al-Gazzálí elmondása szerint leginkább az keserítette el, hogy sokat tudott ugyan Istenről, de
magát az Urat nem ismerte. Gyógyulást keresve Jeruzsálembe ment, ahol szúfí gyakorlatokat végzett,
s tíz év múlva Irakba visszatérve papírra vetette főművét, az Ihjá ulúm al-Dín, „A vallásos tudományok
felélesztése” című értekezést, mely a Korán és a hadísz-gyűjtemények után a legtöbbet idézett
muszlim műnek számít. Munkájának kiindulópontja az a lényegi felismerés, mely szerint az Isten
közvetlenül csak a szertartásokon és az imádságon keresztül fedezhető fel, a teológia – a kalám – és a
falszafa nyakatekert gondolatmenetei nem visznek közelebb a bizonyossághoz. Az Ihjá a
hétköznapokban megvalósítható lelki és gyakorlati útmutatást adott, mely a híveket felkészítette az



istenélmény átélésére. A saría valamennyi rendelkezését, az étkezési, alvási, mosakodási, higiéniai és
imádkozási előírásokat hitközpontú, etikai magyarázatával új megvilágításba helyezte, s ezzel a
száraz, e világi törvényeket a Korán tanításaiban üdvösnek hirdetett folyamatos istenközeliség
megélésének mindenki számára elérhető eszközeivé varázsolta. A saría tehát a társadalom rendjét
biztosító, a Próféta szunná-ját szolgai módon utánozó jogszabályok gyűjteményéből a lélekben
megélhető, igazi iszlám támaszává magasztosult. Al-Gazzálí írását nem a hittudósoknak, hanem a
hitüket buzgón gyakorló, egyszerű embereknek szánta. Hite szerint az emberek három csoportba
sorolhatók: azok, akik kételkedés nélkül elfogadják a vallási igazságokat, azok, akik a kalám racionális
eszköztárában igyekeznek megtalálni hitelveik igazolását, és a szúfík, akik megélik az igazságokat.
Al-Gazzálí tudta, hogy a megváltozott körülmények között az embereknek másfajta
vallásosságra van szükségük. Az iszmáiliták tanítását, a tévedhetetlen imámba vetett hitét nem
tartotta járható útnak, hisz végtére is hol van ez az imám? Közönséges földi halandóknak megadatik-e
egyáltalán, hogy megtalálják? A tekintélyelvű világszemlélet nem állt összhangban a Korán
egyenlőséget hirdető szellemével. Al-Gazzálí nem vonta kétségbe a falszafa jelentőségét a
matematikai gondolkodásban és az orvostudományban, de úgy vélte, hogy a józan ésszel fel nem
érhető spirituális világban nem segíti az eligazodást. A vallástudós szerint a szúfizmus kínálja az
egyetlen használható megoldást, mert a tanítását követők személyes istenélményre tehetnek szert.
Az ulamá-t kezdetben meglehetős riadalommal töltötte el a szúfizmus jelentkezése, melyet veszélyes
és szélsőséges irányzatnak tartottak. Al-Gazzálí pedig most arra ösztökéli a hittudósokat, hogy maguk
is sajátítsák el és gyakorolják a misztikus szúfík kifejlesztette meditációs technikákat, sőt a saría e
világi törvényeinek propagálásával egy időben a belső utat is népszerűsítsék, hisz az iszlám
szempontjából mindkettő roppant fontossággal bír. Al-Gazzálí tehát hírneve és tekintélye teljes
súlyával síkraszállt a szúfizmus elismertetéséért és azért, hogy az irányzat a muszlim hitélet
fősodrának elfogadott részévé váljék.



Vallási kérdésekben al-Gazzálí véleményét kortársai nemigen kérdőjelezték meg. A szúfizmus
ebben az időszakban roppant népszerűségre tett szert, s követői már nem kizárólag egy sajátos
vallási élcsapat köreiből kerültek ki. A politika mozgatta muszlim hitélet lassan a múlt ködébe veszett,
s az umma tagjai most már készen álltak egy nem történelemközpontú, befelé forduló, mitikus és
misztikus eszmeiség befogadására. A zikr, az Isten neveinek ritmikus kántálása az ezoterikus
muszlimok magányos világából a közösségi hitélet színpadára lépett, ahol a lelki vezető, a pír
személyes felügyelete alatt a híveket egy sajátos istenközeli tudatállapot magasába röpítette. A
szertartási zene hangjai még könnyebbé tették a szúfík számára az istenélményhez vezető utat, akik a
hajdanán az imám köré sereglő síitákhoz hasonlóan, a kalauzként választott pír közelségét keresték. A
köztiszteletben álló pír-t halála után a szentség földi jelképeként tisztelték, sírja pedig kegyhellyé vált,
ahol a hívek elmondták imáikat és zikr-eket rendeztek. A városokban a mecsetek és madraszá-k
mellett khánaká-k, derviskolostorok is épültek, ahol a pír megosztotta tudását tanítványaival. Újabb
és újabb szúfí rendek, taríká-k alakultak, melyek vallások felett álló irányzatokként hálózták be a dár
al-iszlám egész területét. A szétforgácsolódott birodalomban a szúfí rendek is az egység példáját
mutatták. Hasonló szerepet töltöttek be a városi kézművesekből és kereskedőkből verbuválódott
bajtársi társaságok és céhek, futuvvá-k is, melyek nagymértékben a szúfizmus tanításának hatása
alatt álltak. Miközben tehát az iszlám intézményeinek rendszere egyre többet tett a muszlim
világbirodalom egyben tartásáért, a tanulatlan tömegek hite is átértékelődött, s olyan belső
mélységek feltárására vált alkalmassá, melyek felfedezésére azelőtt csak egy vallási-szellemi
élcsapatnak nyílott lehetősége.
Ettől a kortól kezdődően az iszlám történetében nem bukkan fel olyan teológiai vagy filozófiai
diskurzus, melyet ne hatott volna át a spiritualitás. A frissen kiérlelődött muszlim szintézis
elterjedését és népszerűségét főként az új „teozófusoknak” köszönhette. Aleppóban Jahjá
Szuhravardí (megh. 1191) alapította meg a megvilágosodás – al-isrák – iskoláját, mely jórészt az
iszlám kor előtti perzsa misztika elemeiből építkezett. Szuhravardí szerint az igazi filozófia a falszafa
gondolkodásának szigorú iskoláján pallérozódott elme és a szúfizmus útján bensőleg átformálódott
lélek házasságából születik meg. A józan ész és a misztika elválaszthatatlanok egymástól. Mindkettő
az emberi nem vele született sajátja, és az igazság keresésének útján egyik sem nélkülözhető. A
misztikusok látomásait vagy a Korán jelképeinek – a mennyországnak, a pokolnak vagy az utolsó
ítéletnek – az igazságát lehetetlen empirikus módszerekkel igazolni, ezeket csak az elmélyülés
iskoláját megjárt, gyakorlott lélek értheti meg. A misztika hatósugarán kívül a vallási mítoszok
értelmüket vesztik, hiszen nem „valósak” abban az értelemben, ahogy érzékszerveink az e világi
létezőket igazinak ítélik. A misztikus irányzatok követői a szúfí gyakorlatok segítségével megtanulták
észrevenni a földi lét mélyebb összefüggéseit. Minden muszlimnak kötelessége azon készségek
kifejlesztése, melyek segítenek belátni a hétköznapjaink és az isteni valóság viszonyát tükröző álam
al-miszál, „a megközelítések világa” kifejezés igazságát. A misztikában járatlanok is bejárhatták ezt a
dimenziót álmaikban és a félálomban vagy eksztatikus állapotban előúszó képek sorozatában.
Szuhravardí szerint a misztikusok vagy a próféták látomásaik nyomán ébredtek rá ennek a világnak a
létezésére, melyet ma tudattalannak neveznénk.
Az iszlám ilyen értelmezését Haszan al-Baszrí vagy al-Sáfií gondolkodás nélkül elutasította
volna. Talán Szuhravardí élete is a vérpadon ért volna véget, ha nem lett volna jámbor, istenfélő
muszlim, aki a korábbi fajlaszúfoknál sokkal többször hivatkozott a Koránra. Műveit mind a mai napig
a muszlim misztika gyöngyszemeinek tartják. Hasonlóan nagy becsben állnak az igen termékeny
hispano-arab teozófus, Muhyí al-Dín al-Arábí (megh. 1240) munkái is, melyek a muszlimokat arra



biztatták, hogy fedezzék fel a lelkükben rejlő álam al-miszál-t. Al-Arábí arra is felhívta a figyelmet,
hogy Istenhez az alkotó képzeleten keresztül vezet az út. Ibn al-Arábí írásai nem számítottak könnyű
olvasmánynak, és leginkább a szellemi kalandokra fogékony muszlim olvasó érdeklődésére tarthattak
számot. Szerzőjük azonban szilárdan hitt benne, hogy bárkiből lehet szúfí, és mindenkit arra
bátorított, hogy a szent iratok jelképes, rejtett értelmét keresse. Szerinte minden muszlimnak
kötelessége, hogy kifejlessze azt a képességét, mellyel a mindenütt jelen lévő szentség felszíne mögé
pillanthat. Erősen hitte, hogy minden egyes emberi lény a rejtett isteni természet valamely
aspektusának egyszeri és megismételhetetlen tükörképe, s a szívünkbe írt Isteni Név azé az egyedüli
Istené, akit életünk során megismerhetünk. A személyes istenélményt természetesen meghatározza
az a vallási környezet, melybe valaki beleszületik. A misztika útján járó tehát valamennyi
hithagyományt egyenértékűként kezeli, és arra törekszik, hogy a zsinagógában, a mecsetben vagy a
templomban egyformán otthon érezhesse magát, hiszen a Koránban az Úr arra tanít, hogy:
„Bármerre tekintesz is, Allah arcát látod.”26
A kalifátus hanyatlását tehát vallási felemelkedés követte, mely egyformán hatással volt az
egyszerű kézműves és a tanult értelmiségi gondolkodására. Az iszlám útját őszintén követő nép lépett
elő, mely megtanulta, miként élje meg bensőleg is hitét. A muszlimok a fenyegető politikai
összeomlásból hitükben megerősödve kerültek ki, s vallásukat a megváltozott körülményekhez
igazították. Az iszlám a központi hatalom támogatása nélkül is a virágkorát élte. Mi több, az egyedüli
szilárd pontot jelentette az állandóan változó politikai színtéren.
26 Korán 2:109



A keresztes háborúk
A szeldzsuk korban kialakult új politikai rendet, melyet a központtól gyakorlatilag független
emírek uralma jellemzett, a birodalomnak a XI. század végén kezdődött haláltusája sem bontotta fel,
még nyilvánvaló fogyatékosságai ellenére sem. Az emírek egymással vívott csetepatéi szinte
lehetetlenné tették, hogy együtt szálljanak szembe a birodalmat fenyegető ellenséggel. Az 1099
júliusában bekövetkezett tragédia fájdalmas módon ébresztette rá a muszlimokat a helyzet válságos
voltára. A Nyugat-Európából érkező keresztesek bevették a Mekka és Medina után sorban a
harmadik legszentebb muszlim várost, Jeruzsálemet, és Palesztinában, Libanonban és Anatóliában
létrehozták saját államaikat. A térségben tevékenykedő, a birodalom hanyatlását kihasználva egymás
ellen fenekedő emírek képtelenek voltak a közös és hathatós fellépésre, s tulajdonképpen leeresztett
fegyverrel várták a nyugati erők rohamát. Több mint ötven év telt el, mire Ímád al-Dín Zangí, Moszul
és Aleppo ura 1144-ben ki bírta verni a kereszteseket Örményországból, és újabb fél évszázad kellett
ahhoz, hogy a nyugaton Szaladdinként elhíresült, kurd származású hadvezér, Júszuf ibn Ajjúb Szaláh
ad-Dín 1187-ben visszahódítsa Jeruzsálemet a keresztesektől, akik minden nehézség ellenére a XIII.
századig őrizték tengerparti hadállásaikat a Közel-Keleten. Valójában tehát ennek a vészhelyzetnek
köszönhető, hogy a Szaladdin alapította Ajjúbida-dinasztia messze tovább tartotta magát, mint a
Termékeny Félhold vidékén garázdálkodó emírek gyenge lábakon álló államocskái. Hadjáratának
kezdeti szakaszában Szaladdin először legyűrte az egyiptomi Fátimidákat, területeiket egyre növekvő
birodalmához csatolta, a lakosságot pedig visszatérítette a szunnita iszlámhoz.
A keresztes háborúk a nyugati világ történelmének szégyenteljes, mégis jelentős eseményei.
A Közel-Kelet muszlim lakóinak pusztulást hoztak, ám Irak, Irán, Közép Ázsia, Afganisztán, India vagy
Malájföld igazhívői számára nem jelentettek többet távoli határvillongásoknál. A muszlim történészek
csak a XX. században, a nyugati fenyegetésre és hatalmi gőgre válaszul fedezték fel ismét a keresztes
háborúk évtizedeit, s a nyugati imperializmus ellen egy újkori keresztes hadjáratot győzelemre
vezetni képes hadvezér után sóvárogva figyeltek fel újra a diadalt diadalra halmozó Szaladdin
alakjára.



Terjeszkedés
A keresztes háborúk közvetlen okát a Fátimidák rovására terjeszkedő Szeldzsuk Birodalom
1070-es szíriai hadmozdulatai szolgáltatták. Előrenyomulásuk során a török seregek összecsaptak a
gyengélkedő és határait alig-alig védő Bizánci Birodalom csapataival. A szeldzsuk hadak behatoltak
Anatóliába, és 1071-ben a Manzikert, a mai Malazgirt mellett vívott csatában megsemmisítő
vereséget mértek a bizánci táborra. Alig telt el tíz év és Anatólia földjét nomádok csordái taposták
háborítatlanul, s a tartomány testéből az emírek aprócska államokat hasítottak ki, melyek tömegével
vonzották a térségbe az új határvidéket a lehetőségek honának kezelő muszlim szerencsevadászokat.
A török terjeszkedéssel szemben tehetetlen I. Alexiosz Komnénosz 1091-ben II. Orbán pápához
fordult segítségért, aki erre meghirdette az első keresztes hadjáratot. A keresztesek Anatólia egy
részét ellenőrzésük alá vonták, ám a török hódítókat nem tartóztatták fel sokáig. A XIII. század végére
a törökök kiértek a Földközi-tengerhez, a XIV. században átkeltek Európába, megvetették lábukat a
Balkánon, és eljutottak a Dunáig. Korábban egyetlen muszlim hadvezér sem okozott ekkora fejfájást
Bizáncnak, mely az egykori Római Birodalom örökösének vallotta magát. A törökök nem kis
büszkeséggel nevezték anatóliai államukat Rúmnak, vagyis Rómának. A kalifátus hanyatlása ellenére
a muszlim seregek olyan vidékeken könyvelhettek el jelentős sikereket, melyek sohasem tartoztak a
dár al-iszlámhoz. A muszlim világbirodalomhoz csatolt kelet-európai és észak-indiai területek jelentős
szerephez jutnak majd az elkövetkezendő évszázadokban.
Al-Nászir kalifa (1180-1225) Bagdadban és környékén megkísérelte helyreállítani a kalifátus
hatalmát. A vallási megújulásban rejlő erő láttán az iszlámot helyezte programja fókuszába. A saría
eredetileg a kalifák teljhatalma elleni tiltakozásul jött létre, s most al-Nászir azért tanult éjt nappallá
téve, hogy mind a négy szunnita jogi iskola álim-nak ismerje el. A kalifa nem titkolt szándéka az volt,
hogy a Bagdadban működő futuvva egyesületek nagymesterévé választassa magát, s ezért elérte,
hogy az egyik szervezet a tagjai közé fogadja. Al-Nászir halálát követően utóda is hasonló politikát
folytatott. Erőfeszítéseikkel azonban jelentősen elkéstek. Az iszlám világát pár éven belül az
Abbászidákat is pusztítás és vérontás közepette magukkal sodró tragikus események rázták meg.



A mongolok (1220-1500)
A Távol-Keleten egy mongol fejedelem, Dzsingisz kán világbirodalom építésén fáradozott, ami
elkerülhetetlenné tette, hogy a muszlimokkal is megmérkőzzék. A szeldzsukokkal ellentétben nomád
hordáitól feltétlen engedelmességet és vasfegyelmet követelt, s seregét olyan hatékony
hadigépezetté kovácsolta, amilyet a világ még sohasem látott. A mongolokkal dacoló uralkodók
bizton számíthattak városaik lerombolására és alattvalóik kiirtására. A mongolok kegyetlensége
hódító arzenáljuk szerves részét képezte, ám jól kifejezte a nomádok és a letelepült lakosság nem
éppen felhőtlen viszonyát. A török származású Alá ad-Dín Mohamed khvárizmsáh (1200-1220) Iránt
és az Oxuson túli területeket felölelő saját kalifátusról álmodott, ám nagyhatalmi ábrándjait Hülegü
mongol hadvezér arcátlan pimaszságnak minősítette. A mongol seregek 1219 és 1229 között a
menekülő Mohamed és fia, Dzsalál al-Dín után kutatva keresztül-kasul bejárták Iránt, Azerbajdzsánt
és Szíriát, s nyomukban a halál és a pusztulás járt. 1231-ben újfajta hadjáratok kezdődtek. Egyik
büszke muszlim város esett el a másik után. Bukharát eltörölték a föld színéről, Bagdad egyetlen
ütközet nyomán veszett el, s vele együtt odalett a halódó kalifátus is. Az utcákat holttestek
borították, s az életben maradottak Szíria, Egyiptom vagy India felé vették az irányt. Az Alamutban
magukat elsáncoló iszmáilitákat kardélre hányták, s bár a Rúmban létrejött új szeldzsuk állam
gondolkodás nélkül fejet hajtott a mongolok előtt, a megpróbáltatásokat képtelen volt kiheverni. Az
első muszlim uralkodó, aki megálljt bírt parancsolni a mongoloknak, az Egyiptomban, török rabszolga
katonák irányításával a történelem színpadára lépő birodalom szultánja, Bajbarsz volt. A Szaladdin
alapította Ajjúbida Birodalom seregét javarészt rabszolgák, mamlúk-ok adták. Az uralkodóházat 1250
ben puccsal megdöntő mamlúk emírek saját államot alapítottak a Közel-Keleten. Bajbarsz 1260-ban
az észak-palesztinai Ajn Dzsalútnál súlyos vereséget mért a vele szemben álló mongol csapatokra.
Indiában a Delhiben székelő új szultán sikerrel űzte el országából a mongol betolakodókat. A mongol
hódítók ezt követően már csak korábbi győzelmeik édes ízét élvezték, s az iszlám világának központi
területein a Kínában uralkodó mongol kánnak hűséget esküdött birodalmak építésébe fogtak.
A mongolok négy nagy államot hoztak létre. Kezdetben nem úgy tűnt, mintha a történeti
forrásokban ilkhánoknak, a legfőbb kán megbízottainak nevezett hülegidák belenyugodnának abba,
hogy a hódítások kora végérvényesen lezárult. Mielőtt visszavonultak volna a Tigris és az Eufrátesz
vidékét, valamint az iráni hegyvidéket magába foglaló országuk határai mögé, még egyszer
támadásba lendültek és porig rombolták Damaszkuszt. Csagatáj leszármazottai a Szír-darjá
medencéjében rendezkedtek be, a Fehér Horda az Irtis vidékén, az Arany Horda pedig a Volga
mentén hozta létre önálló államát. A VII. századi arab hódítások óta nem volt ehhez fogható politikai
mozgás a Közel-Keleten, ám az arabokkal ellentétben a mongolok nem hoztak semmi újat a
spiritualitás terén. Maguk ugyan jobbára a buddhizmus tanait követték, ám vallási türelmük vitán
felül áll. A Dzsingisz kánnak tulajdonított jogrend, a jásza leginkább csak a katonaságra vonatkozott, a
civileket nemigen érintette. A mongolok politikájának szerves részét képezte, hogy a meghódított
népek hagyományait érvényben hagyták, s így történhetett, hogy a XIII. század végére, a XIV. század
elejére mind a négy államban az iszlám lett a hivatalos vallás.
A mongolok váltak ily módon az iszlám világ központi területein a legjelentősebb erővé.
Külsőleg bármennyire is az iszlám hitét vallották, az állami ideológiát a mongolok hatalmát és katonai
erejét példaként állító és világhódító terveket dédelgető „mongolizmus” hatotta át. Az államokat
katonai közigazgatás irányította. Az uralkodó egy személyben a hadsereg főparancsnoki tisztét is
betöltötte, és elvárták tőle, hogy harcosait ne bízza másokra, hanem maga vezesse a csatába. A



kezdetek kezdetén tehát ezekben az államokban fővárosról sem beszélhetünk. A közigazgatás
központja mindig ott volt, ahol éppen a kán és serege felütötte sátrát. Az állam intézményrendszere
sokban hasonlított a hadsereg felépítéséhez, s a közigazgatást irányító tisztségviselők háború esetén
mindig a sereggel tartottak. A meglehetősen összetett tábor-közigazgatás, érdekes módon,
hatékonynak bizonyult. A mongol utódállamok politikáját két alapvető cél határozta meg, melyek
szentesítették a kegyetlenséget és a vérontást: a világuralmi törekvések és a dinasztia uralmának
fenntartása. Ideológiájuk sokban hasonlított a régi abszolutista uralkodói eszményhez, mely szerint
minél korlátlanabb a király hatalma, annál nagyobb országában a béke és a nyugalom. Az
uralkodóház tagjainak rendeletei, melyek minden más jogszabályt hatályon kívül helyeztek, csak a
dinasztia bukásával veszítették érvényüket. A legfontosabb kormányzati posztokat a család tagjai,
kliensei és pártfogoltjai töltötték be, akik valamennyien az állam középpontjában elhelyezkedő
nomád hadsereg soraiba tartoztak.
Az iszlám egyenlőséget hirdető eszményével jobban szembeállítható világszemléletet keresve
sem lehetne találni, bár való igaz, hogy ez a rendszer bizonyos szempontból az Abbászida Kalifátus
utolsó éveiben kezdődött militarizálódás egyenes folytatásának tekinthető. Ekkor ugyanis a
közigazgatást a helyőrségekben székelő emírek irányították, a civil lakosságot és az ulamá-t pedig
békén hagyták, hadd szervezze meg az iszlám elvei szerint saját életét. Ilyen körülmények között
mindig fennállt a veszélye annak, hogy amennyiben egy-egy emír többé-kevésbé megszilárdította
hatalmát, a hadsereg beleszól az emberek hétköznapjaiba is. Bizonyos mértékig ez történt a



mongolok alatt, akik elég erősnek bizonyultak ahhoz, hogy az ulamá-t szűk korlátok közé szorítsák. A
saría, mint a lehetséges felforgató ideológia forrása, egyre kényelmetlenebbé vált. A XV. századra az
álim-oknak megtiltották, hogy az egyes ügyekben saját jogérzékükre hagyatkozva hozzanak
döntéseket (idzstihád), ahogy abban a korban mondták: „Az idzstihád kapui bezárultak.” A muszlimok
ettől a pillanattól fogva csak és kizárólag a korábbi, elismert jogtudósok határozataira
támaszkodhattak. A saría szigorú jogszabályok gyűjteményévé kövült, s már nem fenyegette többé az
uralkodóházak sokkal rugalmasabb jogi szabályrendszerét.
A mongol hódítás a muszlimokra nézve tragikus következményekkel járt. Az elvonuló seregek
a földdel egyenlővé tett városokat, porig rombolt könyvtárakat és gazdasági visszaesést hagytak
maguk után. Győzelmüket követően azonban a mongolok lenyűgöző pompával állították helyre az
elpusztított városokat. Fényűző fejedelmi udvaraik a tudomány, a művészetek, az irodalom és a
misztika fellegvárainak számítottak. Bár a mongol seregek pusztítása soha be nem gyógyuló sebeket
ejtett, a muszlimok nagy csodálattal adóztak mongol uraiknak. A politikai intézményrendszer még
sokáig változatlan maradt, és amint a későbbiekben látni fogjuk, több muszlim birodalom irányítóit is
megihlette. A mongolok hatalma új távlatokat nyitott. Úgy tűnt, hogy hódító törekvéseiknek senki
sem állhat ellen, s kortársaik egy újfajta, az egész világra kiterjedő teljhatalom ígéretét a tömegek
elpusztításával elegyítő birodalmi politika fáklyavivőit látták bennük. Államaik pompája mindenkit
elkápráztatott, s egyúttal rácáfolt a muszlimokban élő előítéletekre. A muszlimokat sem az átélt
borzalmak emléke, sem a mongol államalakulatokban testet öltő politikai vereség nem tudta
megtörni. Az iszlám rugalmasságra és kitartásra ösztönöz. Történetük során az igazhívők gyakran
kényszerültek arra, hogy bukásaikat ne vereségként éljék meg, s tapasztalataikat hitük
megerősítésére használják. A mongol hódítás után is ez történt: az emberek úgy érezték, hogy a világ
abban a formájában, ahogy megismerték, a végéhez közeledik, ám szilárdan hittek a megújulás
lehetőségében.
Dzsalál ad-Dín Rúmí (1207-1273), a legendás szúfí misztikus világlátásában is ez a felfogás
tükröződött. Rúmí maga is sok megpróbáltatáson ment keresztül, tanításai mégis a mongol
hódítókkal érkező korlátlan lehetőségekre irányították a figyelmet. Rúmí Khurászánban látta meg a
napvilágot. Atyját, a neves álim-ot és szúfí tanítót sokan tisztelték, s Rúmí maga is eligazodott a fikh, a
teológia, az arab és a perzsa irodalom világában. A mongolok közeledtének hírére a család Konyába,
az anatóliai szeldzsuk szultanátus fővárosába menekült. Nem csoda tehát, hogy Rúmí lelki útját
végigkíséri a kozmikus hontalanság és az Istentől, a szentség forrásától való elszakítottság kínzó
érzése. Szerinte a legnagyobb szerencsétlenség, ami emberi lényt sújthat, az, ha valaki nem
tapasztalja meg az igazság keresésére ösztönző fájdalmat, az elszakítottság kínját. Elsőként tehát
saját gyarlóságunkat kell felismernünk, s rá kell döbbennünk, hogy énünk illúzió csupán. Egónk
elhomályosítja látásunkat, és nem vesszük észre a valóságot. Ha lehántjuk magunkról a gőg és önzés
burkát, alatta megtaláljuk az Istent.
Rúmí a „mámoros” szúfík életét élte. Lelki útját, hétköznapjait az állandó csapongás, a
szélsőséges érzelmek jellemezték. Mindenhol az eksztázist kereste, a táncban, az énekben, a
költészetben és a zenében. Az általa alapított szúfí rend tagjait, utalva a transzcendentális
élményéhez vezető, méltóságteljes, forgó táncukra, gyakran emlegetik keringő dervisekként. Lelki
labilitásával nem törődve tanítványai Mevláná-nak, a „mi urunknak” szólították, s az általa alapított
Mevlevi-rend a mai napig töretlen tekintélynek örvend egész Törökországban. Fő művét, a Masznaví
t sokan a szúfizmus szent könyvének tartják. Míg al-Arábí értelmiségieknek szánta munkáit, Rúmí
mindenkihez szólt, s az embereket arra bátorította, hogy vetkőzzék le az énjük rájuk kényszerítette



kötöttségeket és lépjenek túl a mindennapok korlátain. A Masznaví a szúfí életmód dicshimnusza, azé
az életúté, melyen bárkiből lehet a kozmoszban és az emberi lelkekben szüntelenül dúló háború
rettenthetetlen bajnoka. A mongol hódítás egy olyan misztikus mozgalmat indított útjára, mely
lehetőséget adott az embereknek a lelkük legmélyebb rétegeit emésztő tragédia feldolgozásához, s
ennek az irányzatnak első és legkiemelkedőbb képviselője Rúmí. A mongol korban alapított taríká-k
mind az emberi élet végtelen lehetőségeit hangsúlyozzák. Lelki síkon a szúfík megtapasztalhatták
mindazt, amit az e világi politikában a mongoloknak hajszál híján sikerült elérniük.
A kor zajos változásaira másféle válaszok is léteztek. A hódítók roppant veszteségeket okozó
rombolása megszilárdította a hagyományok tiszteletét, az agrártársadalmakra jellemző
életszemléletet. Kiapadó források mellett nem követelhető meg az a fajta újítószellem és
találékonyság, melyet a mai nyugati világ nap mint nap elvár, amikor arra ösztönöz, hogy a mi
generációnk többet tudjon elődeinél, gyermekeink nemzedéke pedig még rajtunk is túltegyen.
Legújabb kori civilizációnkat megelőzően egyetlen társadalom sem bírta folyamatosan biztosítani a
nagyarányú fejlődés két nélkülözhetetlen elemét, az állandóan változó követelményeknek
megfelelően képzett szakemberek utánpótlását és a szüntelenül megújuló infrastruktúrát. A korábbi
társadalmakban, köztük a mezőgazdaságára támaszkodó Európában az oktatás a már megszerzett
ismeretek megőrzésére és továbbadására helyezte a hangsúlyt, s minden eszközzel igyekezett gátat
szabni az új felfedezéseket befogadni és hasznosítani képtelen közösség stabilitását aláásó
tudományos érdeklődésnek és az újító egyéni kezdeményezéseknek. A madraszá-kban például a
diákok régi szövegeket és kommentárokat magoltak, s az oktatás nem lépett túl a tankönyvek szó
szerinti magyarázatán.
Tudósok vitáinak hallatán a közvélemény mindig azt feltételezte, hogy az egyik félnek igaza
van, a másiknak pedig nincs. A kérdés-felelet módszerére támaszkodó oktatásban nem volt lehetőség
arra, hogy a két álláspont ütköztetéséből valódi szintézis születhessek. A madraszá-k a világ
muszlimjait egyesíteni képes gondolatok elfogadására tanítottak, és kíméletlenül irtották a
különvéleményre lehetőséget adó, önálló gondolkodásra serkentő, heterodox eszméket.
A XIV. században a hitélet egyetlen, minden muszlim által – legyen bár szunnita, síita, szúfí
vagy fajlaszúf –, egyöntetűen helyesnek ítélt formáját a saría tanulmányozása és a szent törvény
betartása jelentette. Az ulamá pedig szerette volna azt hinni, hogy ezek a jogi rendelkezések már az
iszlám születésének pillanatában érvényben voltak. Míg tehát egyes, Rúmihoz hasonló szúfík új
távlatokat nyitottak meg, addig az álim-ok úgy tettek, mintha az elmúlt századok során semmi sem
változott volna. Nekik jó volt úgy is, ha az „idzstihád kapui” bezárultak. Egy olyan helyzetben, amikor
a múlt tudományos értékei tűntek el, pótolhatatlan kéziratok semmisültek meg, tudósok estek
áldozatul a hódítók kegyetlenségének, a feladatok sorrendjében a veszteségek pótlása háttérbe
szorította az újabb változtatásokat. Mivel a mongol jogrend csak a katonaságról rendelkezett, az
igazhívők mindennapjait továbbra is meglehetősen konzervatív felfogású álim-ok irányították. Rúmí
és a hozzá hasonló szúfík minden vallást egyenértékűnek mondtak. Ezzel szemben az álim-ok a Korán
szellemével összhangban álló pluralizmust a XIV. századra a más hitrendszereket a múlt kövületeinek
bélyegző, az iszlám kizárólagosságát hirdető, keményvonalas állásponttá változtatták. A más
vallásúakat kitiltották a szent városokból, Mekkából és Medinából, s főbenjáró bűnné lett, ha valaki
illetlen megjegyzéseket tett a Prófétára. A mongol támadás során elszenvedett megpróbáltatások
elbizonytalanították a muszlimokat, s ezen nincs mit csodálkozni. Az idegenekben nem pusztán
gyanús ismeretleneket, hanem a mongolokhoz hasonlóan halálos veszély lehetséges hordozóit látták.



Az álim-ok között azonban akadtak olyanok, akik nem igazán örültek annak, hogy az
„idzstihád kapui” bezárultak. Az iszlám történetének fordulópontjain, egy-egy súlyos politikai válság,
elsősorban ellenséges támadás nyomán mindig előlépett egy vallásújító, mudzsaddid, aki a hitéletet a
megváltozott körülményekhez igazította. A reformokat általában egy kaptafára szabták: új
megoldások helyett inkább a múltba tekintettek, és a gyökerekhez kívántak visszatérni. A Koránban
meghirdetett ősiszlám és a szunna szellemiségét újra meghonosítani vágyó reformerek
buzgalmukban gyakorta bizonyultak megalkuvást nem ismerő képrombolóknak, akik kíméletlenül
lesöpörték az időközben szentté magasztosult későbbi, középkori eredményeket. Ki akartak irtani
minden idegennek tűnő eszmét és más vallásból átvett gondolatot, mely szerintük beárnyékolta az
igaz hit tisztaságát. Az ilyesfajta vallásújítók mindennapossá váltak a muszlim társadalmakban.
Napjaink „fundamentalistának” bélyegzett muszlimjai is a régi idők mudzsaddid-jait idézik.
A mongol hódítást követő időszak egyik legjelentősebb újítójának a sokat szenvedett
Damaszkuszban született álim-ot, Ahmad ibn Tajmijját (1263-1328) tartják. Ibn Tajmijja, aki egy, a
hanbalita irányzatot követő, nagy múltú álim-családban látta meg a napvilágot, a saría eszményeit
kívánta megszilárdítani. Vélekedése szerint hiába vették fel a mongolok az iszlámot, mégis hitetlenek
maradtak, hiszen a saría helyett a jaszá-t tolták előtérbe. Igazi reformerhez híven éles hangon bírálta
és hiteltelennek bélyegezte a Próféta és a rasídún korát követő időszak fejleményeit, a síát, a
szúfizmust és a falszafát. Tanítása azonban nem volt mentes a pozitív vonásoktól sem.
Elkerülhetetlennek látszott a saría átértékelése, ha nem akarták, hogy a megváltozott körülmények
között a jogrend elszakadjon a muszlimok mindennapjait meghatározó valóságtól, s ezért az elmúlt
évszázadok jogtudományi eredményeinek feláldozása sem tűnt nagy árnak. Ebben a helyzetben nem
lehetett megkerülni az idzstihád módszerét, vagyis azt, hogy a jogtudósok saját jogérzékükre
hagyatkozva a saríá-nak megfelelő döntéseket hozzanak, még akkor sem, ha esetenként határozataik
nem vágtak egybe a korabeli jogértelmezéssel. Ibn Tajmijját az államapparátus nem fogadta
kegyeibe. Tanítása, mely a Korán előírásaihoz és a szunnához kanyarodott vissza és tagadta a
későbbiekben kialakult, muszlim filozófiai és spirituális irányzatok létjogosultságát, egyszerre volt
vaskalapos és forradalmi. Álláspontjával felháborította a maradi álim-okat, akik jottányit sem
engedtek a tankönyvek betűjéből, és maga ellen haragította a szíriai mamlúk kormányzatot, melynek
kormányzati gyakorlata sok esetben ellentétben állt az általa helyesnek ítélt jogértelmezéssel. Ibn
Tajmijját börtönbe vetették, s a legenda szerint halálát az okozta, hogy fogva tartói nem engedték
írni. Jogi reformjainak liberális szelleme és Damaszkusz lakóinak érdekeit szem előtt tartó törekvései
láttán a város népe a szívébe zárta. Temetése tömegtüntetésbe csapott át, mely népszerűségét
bizonyította.
Minden változás izgalommal, de egyben feszültséggel is teli várakozással jár. Tuniszban Abd
al-Rahmán ibn Khaldún (1332-1406) látta, amint az iszlám világának nyugati felében, a Magribban
egyik dinasztia a másik után bukik meg. A pestis egész településeket néptelenített el. Egyiptomból
nomád törzsek vándoroltak el, s kerestek új otthont Észak-Afrikában. A népmozgás iszonyatos
pusztítással járt, s megadta a kegyelemdöfést a hagyományos berber társadalomnak. Ibn Khaldún
maga Tuniszból az Ibériai-félszigetre költözött, ahol a sikert sikerre halmozó rekonkviszta egyre több
muszlim területet juttatott keresztény kézre. 1236-ban elesett Córdoba, s 1248-ban Sevilla is
megadta magát. Al-Andalúsz virágzó muszlim fejedelemségéből nem maradt más, csak a XIV. század
közepén épült Alhambráról is ismert granadai városállam, melyet a keresztény seregek 1492-ben
vettek be. Egyre nyilvánvalóbbá vált, hogy az iszlám súlyos válságát éli. „Ha a körülmények gyökeres
változáson mennek át, az olyan, mintha az egész teremtés átalakult volna és a világ más színben



tűnnék fel, mintha egy új teremtés zajlanék le, egyfajta újjászületés, egy új világ lépne a történelem
színpadára” - írta Ibn Khaldún.27
Ibn Khaldún a változások felszín alatt rejtőző mozgatórugóját fürkészte. Nem jár távol az
igazságtól, aki őt tartja az utolsó jelentős fajlaszúfnak az Ibériai-félszigeten. Újítása abban állt, hogy a
racionális filozófia módszereire támaszkodva kísérelte meg a történelem tanulmányozását, melyet a
közvélekedés addig a filozófusok érdeklődési körén kívül eső diszciplínának gondolt, mivel az örök
igazságokhoz képest rövid felvillanásnak tűnő események és átmenetinek látszó folyamatok kötötték
le a figyelmét. Ibn Khaldún szerint a történelem eseményeinek láncolata mögött rejlő, örök érvényű
törvények határozzák meg egy-egy társadalom sorsát. Úgy vélte, hogy a szilárd támaszt jelentő
csoportszellem, aszabijja tesz életképessé egy-egy közösséget, és biztosítja, kedvező körülmények
között, azt az erőt, melynek révén másokat leigázhat. Értelmezésében a hódítás azt jelenti, hogy egy
adott csoport megszerzi egy másik közösség erőforrásait, saját kultúrát épít, és virágzó városi életet
hoz létre. Az uralkodó osztály azonban a könnyű életet megszokva elkényelmesedik és elpuhul. Már
nem fordít kellő figyelmet alattvalóira, az irigység belviszályokat szül, és a gazdaság hanyatlásnak
indul. Az állam ily módon védtelenné válik a körfogás elején járó, még sértetlen aszabijja birtokában
rohamozó nomádok vagy más törzsek támadásaival szemben, és minden kezdődik elölről. Ibn
Khaldún mesterműve, az Al-Mukaddima, „Bevezetés a történelembe” címet viselő munka ezt az
elméletet használta fel az iszlám történetének magyarázatához. Írását nemcsak muszlim uralkodók
egész sora forgatta nagy lelkesedéssel, hanem XIX. századi európai történészek is, akik Ibn
Khaldúnban a történettudomány úttörő jelentőségű képviselőjét fedezték fel.
Ibn Khaldún a XIV. században szemtanúja lehetett az elméletét igazolni látszó folyamatnak, a
mongol államok hanyatlásának és bukásának. A kezdeti aszabijja átbillent a csúcsponton,
beköszöntött az elkényelmesedés kora, s minden készen állott ahhoz, hogy új hatalmi
csoportosulások ragadják magukhoz a kezdeményezést. Valószínűnek tűnt, hogy az új vezetők nem
az iszlám világának központi területeiről érkeznek majd, hanem olyan peremvidékekről, melyek nem
állnak mongol uralom alatt. Ekkoriban jelentkeztek először az Egyiptomot és Szíriát ellenőrzése alatt
tartó Mamlúk Birodalom válságának első jelei is. A mamlúk társadalmat csúcspontján a pezsgés, a
virágzó kultúra és az erős esprit de corps jellemezte. A XV. századra azonban az állam felélte
tartalékait, s ahogy az ilyenkor a mezőgazdaságra építő társadalmak esetében történni szokott,
hanyatlásnak indult.
A kor kívánalmainak szinte tökéletesen megfelelő uralkodó egy, a Szír-darjá vidékéről
származó és a csagatajida mongol államban nevelkedett, a mongol eszményekért élő-haló török
hadúr személyében bukkant elő. A nyugati világban Tamburlaine-ként, a perzsa forrásokban Timur-i
Láng-ként, „Sánta Timurként” emlegetett, az egyik lábára valóban bicegő Timur (1336-1405)
magához ragadta a hanyatlófélben lévő csagatajida állam kormányrúdját, és a mongol hódítók
mohóságával látott hozzá a mongol utódállamok területeinek bekebelezéséhez. Timur
sikerhajhászását és csillapíthatatlan vérszomját az iszlám iránti odaadással elegyítette, s mivel sokan
a korra jellemző eltökéltség és lelkesedés élő mintaképének tekintették, alakja a népköltészetet is
megihlette. Szamarkandban pompázatos épületeket emeltetett, s csillogó udvart rendezett be.
Bigott, kegyetlen és kíméletet nem ismerő iszlámképe nem sokban emlékeztetett sem az álim-ok
konzervatív felfogására, sem a szúfík szeretettől átitatott tanítására. Timur Allah ostorának képzelte
magát, akinek az a feladata, hogy megbüntesse a zsarnoki módon kormányzó muszlim emíreket.
27 Al-Mukaddima. Idézi: Choueiri, Youssef M.: Islamic Fundamentalism. London, 1990, 18. o.



Igyekezett rendet teremteni, és minden eszközzel azon volt, hogy gátat vessen a burjánzó
korrupciónak. Alattvalói rettegtek kegyetlenségétől, a politikai zűrzavar évtizedei után mégis jó néven
vették erőskezű kormányzását. Elődeihez, a mongolokhoz hasonlóan ő is megállíthatatlannak
látszott, és egy jó darabig úgy tűnt, hogy sikerül az egész világot meghódítania. Kr. u. 1387-re
birodalmához csatolta az iráni fennsíkot és a mezopotámiai síkságot. 1395-ben legyőzte az
Oroszország jelentős részét ellenőrzése alatt tartó Arany Hordát. 1398-ban megtámadta Indiát, hindu
hadifoglyok tömegét végeztette ki, és lerombolta Delhit. Két évvel később meghódította Anatóliát,
kifosztotta Damaszkuszt, és lemészároltatta Bagdad lakosságának jelentős részét. A Kína elleni
hadjárat előkészületei közben érte a halál, 1405-ben.
Timur birodalmát egyetlen utóda sem volt képes egyben tartani. Az egész világ meghódítása
ekkor még beteljesíthetetlen álomnak tűnt, a lőfegyverek elterjedése a XV. században a muszlim
uralkodók számára megteremtette annak lehetőségét, hogy a XV. század végére, a XVI. század elejére
hatalmas kiterjedésű, mégis könnyen kézben tartható birodalmakat hozzanak létre, melyek a mongol
rendszert az iszlám eszményével vegyítették. Az új államok Indiában, Iránban és Anatóliában
szökkentek szárba.
A Delhi Szultanátus a XIII. században alakult, és a XIV. századra az iszlám elterjedt a Gangesz
medencéjében, egészen Bengálig. A hegyek között a tősgyökeres indiai uralkodóosztály, a hindu
vallású rádzsputok közül néhány fejedelem még ellenállt a nyomásnak, ám a hinduk többsége fejet
hajtott a muszlimok előtt. A fejlemények korántsem olyan váratlanok, mint amilyennek első
pillantásra tűnnek. A kasztrendszer a politikai hatalmat egy szűk elit, mindössze néhány család
kezébe adta, s ezek elfogytával a hinduk bárkit szívesen láttak a trónon, aki hajlandó volt tiszteletben
tartani a kasztokra vonatkozó előírásokat. Kívülállókként a muszlimokat nem korlátozták ezek a
kötöttségek, s maguk mögött tudhatták egy nemzetek feletti közösség támogatását. A muszlimok
Indiában sohasem kerültek többségbe. Néhány alsóbb kaszt tagjai, az érinthetetlenek, vagy egy-egy
lenézett foglalkozás űzői a szúfí pír-ek tanítását hallva szívesen tértek át az iszlámra. A többség
azonban ragaszkodott hindu, buddhista vagy dzsajna hitéhez. Nem igaz az a gyakran hangoztatott
állítás, hogy a buddhizmust az iszlám söpörte ki a szubkontinens területéről. Mindössze egyetlen
kolostor elleni támadásról maradt fenn adat, és nincs olyan bizonyíték, mely alátámasztaná a véres
mészárlásokról beszámoló mendemondákat. Kr. u. 1330-ra a történeti India lakónaik nagy része
elismerte a Delhiben székelő szultán főségét. Az uralkodó rosszul megválasztott politikája azonban a
muszlim emírek nemtetszésével találkozott. Lázadásaik megmutatták, hogy a szultanátus területe túl
nagy ahhoz, hogy egyetlen ember kormányozza. Ahogy ilyen esetekben lenni szokott, a központi
hatalom gyengülésével az emírek önálló államocskák egész sorát hozták létre, melyeket az ulamá
segítségével irányítottak. A lőpor megjelenéséig a Delhi Szultanátus egy volt az indiai muszlim
államok sorában. A mongol utódállamok peremén az uralkodónak hűséget esküdött gází harcosok
építgették saját birodalmaikat. A gází államokat a szúfizmus felé kacsingató vallásosság jellemezte.
Azerbajdzsán és Anatólia területén újabb, a szúfizmus radikálisabb irányzatait a sía forradalmi
eszméjével elegyítő taríká-k jelentek meg, melyek új életet leheltek a gulúv, a „túlzás” teológiájába.
Ez az eszmerendszer a korai síitáknak nyújtott lelki táplálékot, akik Alit az isteni lény földi
megtestesülésének kiáltották ki, azt tanították, hogy az elhunyt emírek ideiglenesen a
„mennyországba távoztak”, és hittek benne, hogy vezetőjük az igazság uralmát beharangozó
Mahdíval azonos. Az Anatóliában roppant népszerűségre szert tevő bektasi dervisek a régi vallási
elvárásokat eltörlő új rend beköszöntét hirdették. Hasonló, a hagyományos hitélet kereteit feszegető
eszmékkel a tarsolyában jelent meg Azerbajdzsánban a szafavijja rend, mely kezdetben szunnita



irányzatnak indult, de a XV. századra magáévá tett gulúv gondolatok hatására a Tizenkettes Síá-hoz
csatlakozott. Állításuk szerint vezetőjük a hetedik imámtól származott, s mint ilyet, egyedül őt illette
volna meg az umma irányításának joga. A XVI. század elején a rend élén álló pír, Iszmáíl, aki minden
bizonnyal a Rejtőzködő Imám reinkarnációjának hitte magát, egy síita állam alapjait vetette meg
Iránban.
A mongol utódállamok összeomlásának pillanatában Anatólia területe aprócska gází államok
között oszlott meg, melyek a XIII. századtól kezdődően egyre több települést, várost hódítottak el
Bizánctól. A legkisebb ilyen államocskát az Oszmánli-család kormányozta, mely a XIV. század elejére
igencsak megerősödött. Az oszmánlik vagy ottománok 1326-ban elfoglalták Bursát, és a várost tették
meg székhelyüknek. Kr. u. 1329-ben bevették Izniket, és 1372-re a Bizánci Birodalom területének java
részét az ellenőrzésük alá vonták. Fővárosukat Edirnébe, az egykori Adrianopoliszba helyezték át, s a
bizánci császárt szövetségkötésre kényszerítették. Az oszmánli hadi sikerek zálogát a jól kiképzett
gyalogosokból álló rabszolgahad, az „új sereg”, a jeni cseri jelentette. A korabeli nyugati muszlim
uralkodók legtekintélyesebbjének mondhatta magát I. Murád (1360-1389), aki 1372 körül már készen
állt arra, hogy csapatai megkezdjék hadjáratukat a Balkánon, s megtámadják a félsziget két
nagyhatalmát, a bolgár és a szerb királyságot. A Rigómezőn 1389-ben vívott csatában az oszmánli
csapatok súlyos vereséget mértek a szerb seregekre. Murád az ütközetben meghalt, az oszmánli
kézre került Lázár szerb herceget pedig a törökök kivégezték. Halálával odalett a szerbek
függetlensége is, akik Lázárt mind a mai napig mártírként és nemzeti hősként tisztelik, az iszlámot
pedig szívből gyűlölik. Az oszmánli seregek előrenyomulása azonban nem állt le, s nem lehet azt
mondani, hogy Bizánc valamikori alattvalói kelletlenül fogadták volna az új hódítókat. Az egykor
hatalmas birodalom romjaiban hevert, a törökök pedig rendet teremtettek, és életet leheltek a
haldokló gazdaságba. Nem csoda, ha a helyiek közül sokan felvették az iszlámot. Az Oszmán
Birodalomnak 1402-ben majdnem végzetesnek bizonyuló csapást kellett elszenvednie. Timur
csapatai Ankara közelében megsemmisítő vereséget mértek az oszmánli seregekre. A nagy hódító
halála után azonban az oszmánlik talpra álltak, megszilárdították hatalmukat, és tűzfegyverek
bevetésével II. vagy „Hódító” Mehmed (1451-1481) megostromolta és bevette a bizánci fővárost,
Konstantinápolyt.
A muszlim forrásokban Rúm, vagyis Róma néven szereplő Bizánci Birodalom évszázadokon át
sikerrel akadályozta az iszlám terjeszkedését. A kalifák egész sora volt kénytelen beletörődni a
vereségbe. „Hódító” Mehmed egy régi álmot váltott valóra. Az iszlám világára új kor hajnala
köszöntött. A muszlimok túlélték a mongol hódítás jelentette megpróbáltatásokat, és most új erőre
kaptak. A XV. században a világ legnagyobb összefüggő birodalmát az iszlám tartotta ellenőrzése
alatt. Az iszlám behatolt Európába, felbukkant az eurázsiai sztyeppeken, és a muszlim kereskedők
nyomában megjelent a Szaharától délre fekvő afrikai területeken. A XIII. század folyamán muszlim
kereskedők megvetették lábukat Kelet-Afrika déli partvidékén, Arábia déli részén és az indiai
szubkontinens nyugati partján. A buddhizmus hanyatlását követően nem sokkal missziós
buzgalommal telt lélekkel léptek partra muszlim kereskedők a maláj szigeteken, és hamarosan nagy
tekintélyre tettek szert. A kereskedőket szúfí prédikátorok követték, és a XIV-XV. századra Malájföld
lakóinak jelentős részét az iszlám útjára térítették. Úgy látszott, az egész világ a muszlimoké lesz. A
nem muszlim uralkodók alattvalói egyszer csak azt vették észre, hogy a tengereket is a muszlimok
ellenőrzik, s ha elhagyták hazájukat, szinte lépten-nyomon az iszlám világába ütköztek. A XV. század
végén, XVI. század elején roppant jelentőségű felfedezésekkel dicsekedő európai hajósok sem tudták



lesöpörni a muszlimokat a kereskedelmi útvonalakról. Az iszlám legyőzhetetlen erőnek látszott, és új,
hatalmas, korszerű birodalmak voltak születőben.



4. A győzedelmes iszlám
A birodalomépítő iszlám (1500-1700)
A lőpor felfedezése és harci alkalmazásának elterjedése jelentős lökést adott a haditechnika
fejlődésének, s roppantmód megerősítette az uralkodók hatalmát alattvalóik felett, és egyúttal azt is
lehetővé tette, hogy hatékony, jól szervezett közigazgatási hálózattal a hátuk mögött egyre nagyobb
területeket csatoljanak országukhoz. Az Abbászidák bukása óta az iszlám világára jellemző politikai
berendezkedés, a katonai alapokon szervezett állam végre révbe ért. Európa koronás fői is hatékony
intézményrendszerrel párosuló, erősen központosított államok és abszolutista monarchiák kiépítésén
fáradoztak. A XV. század vége, XVI. század eleje három jelentős muszlim birodalom felemelkedésének
volt tanúja. Iránban a Szafavida Birodalom, Indiában a Mogul Birodalom, Anatóliában, Szíriában,
Észak-Afrikában és Arábiában az Oszmán Birodalom gyakorolta hatalmát. A mai Özbekisztán
területén, a Szír-darjá és az Amu-darjá vidékén a nomád özbegek állama uralkodott, Marokkóban
pedig egy határozottan síita színezetű kormányzat vette át a kormányrudat. Muszlim kalmárok
versengtek a maláj szigetvilág kereskedelmének ellenőrzéséért kínai, japán, hindu és buddhista
kereskedőkkel, s a vetélkedésből a muszlimok kerültek ki győztesen.
Az iszlám világa a dicsőség korát élte. A térség három nagy birodalma, fittyet hányva az
iszlám egyenlőséget hirdető eszményeire, az abszolutista államok útját járta. A hétköznapok szinte
valamennyi pillanatát roppant körültekintéssel és szőrszálhasogató alapossággal szabályozták, s a
birodalmak életét bonyolult intézményrendszer irányította. A mongol típusú, hadseregközpontú
államszervezet nyomai mindhárom esetben megfigyelhetők, azzal a különbséggel, hogy a civileket is
kormányzati pozíciókhoz juttató uralkodóházak biztosabb alapokra építhettek. A három birodalom
azonban egy igen lényegi vonásban jelentősen különbözött az Abbászida Kalifátustól. A kalifa és
udvartartása egyetlen pillanatra sem tette őszintén magáévá az iszlám szellemiségét. Kivonták
magukat a saría hatálya alól, és saját, e világi életszemléletük határozta meg mindennapjaikat. Az
újonnan felemelkedő birodalmak azonban uralkodóikkal az élen bevallottan az iszlám előírásaival
összhangban kívántak működni. A szafavida Iránban a sía a hivatalos államvallás rangjára emelkedett.
A mogulok politikájában nem lehetett nem észrevenni a szúfizmus és a falszafa hatását. Az Oszmán
Birodalom pedig a saría rendelkezései mentén szervezte meg alattvalói életét.
A régi, kínzó gondok azonban továbbra is megoldatlanok maradtak. A legjámborabb uralkodó
teljhatalma is szöges ellentétben áll a Korán tanításával. Az emberek többsége szegénységben élt, és
nap mint nap szembesülnie kellett az agrártársadalmak rákfenéjének számító társadalmi
igazságtalanságokkal. A régi bajokat újabbak is tetézték. Indiában és az Oszmán Birodalom szívében,
Anatóliában a muszlimok jövevényeknek számítottak. Mindkét birodalomnak ki kellett hát találnia,
hogy mihez kezdjen az alattvalóik többségét kitevő, nem muszlim őslakossággal. A síita állam
létrejötte egymás ellen hergelte a szunnitákat és a síitákat, ami az ezt megelőző korokban
elképzelhetetlen vallási türelmetlenséghez és az irányzatok között dúló, megátalkodott
ellenségeskedésekhez vezetett. Európa katolikus és protestáns keresztényei között is valami hasonló
játszódott le ez idő tájt. A muszlimok szemében mind ez idáig érdektelen és elmaradott Európa is
egyre nagyobb kihívást jelentett. Az öreg kontinens országai azonban az agrártársadalmak béklyóitól
megszabadulva egy eddig ismeretlen rendszer megvalósításán munkálkodtak, mely később
jelentősen hozzájárult ahhoz, hogy a Nyugat ne csak megelőzze, de le is győzze az iszlám világát. Az új
Európa már a XVI. század közepén megkísérelte megmutatni erejét, komoly veszélyt azonban ekkor
még nem jelentett. A muszlim vallású Kazán és Asztrakhán orosz kézre kerülése (1552-1556) és a



kereszténység ezzel együtt járó térnyerése vereség volt ugyan, ám az Észak-Európa felé vezető új
kereskedelmi útvonalak kihasználásával a muszlimok még szorult helyzetüket is előnyükre
fordították. Az Ibériai-félszigetről induló hajósok, akik 1492-ben partra szálltak Amerikában és új
tengeri útvonalakat fedeztek fel, ugyancsak hozzájárultak a portugál kereskedők mozgásterének
megnöveléséhez. A Vörös-tenger környékére összpontosító új keresztes hadjáratukkal a portugálok
az Indiai-óceán körüli muszlim kereskedelemre szerettek volna végzetes csapást mérni. A portugálok
teljesítménye sokat adott Európának, de vajmi kevés hatást gyakorolt az iszlám világára. A
muszlimokat inkább foglalkoztatta az iráni síita állam felépítése, hiszen a szafavida dinasztia kezdeti,
látványos sikereit sokan a szunnita iszlám arculcsapásának tekintették. Évszázadok óta most először
sikerült létrehozni egy szilárdan tartós síita államalakulatot az iszlám világának szívében.



A Szafavida Birodalom
Az Azerbajdzsánban megalapított és a Tizenkettes Síához csatlakozó szafavida szúfí rend már
régóta riogatta gazv portyáival Grúzia és a Kaukázus keresztény népeit, és ellenségévé tette a
Mezopotámiában és Nyugat-Iránban uralkodó emíreket. Kr. u. 1500-ban a mindössze tizenhat
esztendős Iszmáíl lett a rend elöljárója, pír-je, s nyomban hadat toborzott, hogy megbosszulja atyját,
akit az emírek öltek meg. Csapatai 1501-ben bevették Tabrízt, és az elkövetkezendő tíz év során Irán
egész területét ellenőrzésük alá vonták. Iszmáíl a Tizenkettes Síát tette meg birodalma hivatalos
vallásává.
Az események sokakat megdöbbentettek. Síitának eleddig ugyanis főként arabok vallották
magukat, s bár Irán területén is jelentős síita közösségek éltek Rajjban, Kásánban, Khurászánban és a
régi helyőrségi városban, Kumban, az irániak többsége a szunnita irányzatot követte. Iszmáíl tehát
arra törekedett, hogy a szunnita iszlámot kiszorítsa Irán területéről: a szúfí taríká-kat betiltották, az
álim-okat pedig vagy kivégezték, vagy száműzetésbe kényszerítették. Az államapparátus tagjait a
hatalmat Ali elől „elorzó” első három rasídún becsmérlésére kötelezték. Iszmáílt megelőzően még
egyetlen síita uralkodó sem mert megpróbálkozni egy ilyen átfogó intézkedéssorozattal. A lőpor
megjelenése azonban új fegyvert adott a vallási vezetés kezébe. A síiták és szunniták már több mint
két évszázada viszonylagos békében éltek egymással. A Tizenkettes Sía hosszú időn keresztül
ezoterikus, misztikus irányzatként működött, mely őszintén vallotta, hogy a Rejtőzködő Imám
távollétében egyetlen kormányzat sem tekinthető legitimnek, s ezért visszavonult a politikai életből.
Hogy lehet akkor a síát az állami ideológia rangjára emelni? Iszmáílt nem hatotta meg a kétkedők
érvelése. Talán nem is tudott túl sokat a Tizenkettes Síáról, hiszen inkább vonzódott az új taríká-k



eszmerendszerében nagy súllyal szereplő, népi radikális gulúv felfogásához, mely a messianisztikus
utópia közeli megvalósulását hirdette. Könnyen elképzelhető, hogy Iszmáíl megpróbálta elhitetni
követőivel, hogy ő maga a Rejtőzködő Imám, s azért tért vissza a földre, hogy megvívja a világ vége
csatáit. A szunnita iszlám megsemmisítésére hirdetett dzsihád-ja nem állt meg az iráni határnál. Kr. u.
1510-ben Khurászánból kiverte és az Amu-dárján túlra szorította vissza a szunnita özbegeket. A
szintén szunnita Oszmán Birodalmat sem kímélte, ám 1514-ben, a csaldiráni csatamezőn I. Szelim
szultán súlyos vereséget mért csapataira. Iszmáíl tehát hiábavalóan kísérletezett azzal, hogy a
szunnát kiakolbólítsa országából, ám az iráni területeket sikerült megtisztítania. A XVII. században
Irán lakosságának többsége már síitának vallotta magát, s ez a mai napig sem változott meg.
Iszmáíl sáh katonai állama nem lehetett volna meg a közigazgatást mozgásban tartó civil
tisztviselők nélkül. Az ókori szászánida királyokhoz és abbászida kalifákhoz hasonlóan a sahot „Isten
földi árnyékának” szólították, Iszmáíl legitimációját mégsem ez adta, hanem az az állítása, hogy ő az
imámok örököse. Nem kellett hozzá azonban sok idő, s a szafavidák felismerték, hogy az ellenzékben
meglehetősen hatékonynak bizonyult radikális, forradalmi eszmeiség hatalomra kerülve már nem
szolgálja érdekeiket. I. Abbász (1588-1629) megtisztította az apparátust mindazoktól, akik
szélsőséges, gulúv nézeteket vallottak, és arab síita álim-okat telepített le az országban, akiktől azt
várta, hogy az irániakat megismertessék a Tizenkettes Sía ortodox felfogásával. Tevékenységüket
minden eszközzel támogatta, madraszá-kat építtetett, és szolgálataikat bőkezűen megjutalmazta. A
birodalom Abbász alatt jutott el a csúcsra. Az oszmánliktól nagy kiterjedésű területeket hódított el, s
az Iszfahánban helyet kapott udvar az Európában ugyanebben az időben zajló és az ókori pogány
civilizációkból töltekező itáliai reneszánszhoz fogható kulturális megújhodás mozgatója lett, mely
szívesen nyúlt vissza az iszlám kor előtti Perzsia hagyományaihoz. A miniatúrafestészet korabeli
mesterei között olyan hírességeket találni, mint Bihzád (megh. 1535) és Rizá-i Abbárí (megh. 1635),
akik színes, motívumgazdag, álomszerű alkotásokat hagytak az utókorra. Iszfahánban pompás parkok
és paloták épültek, s a városképet tágas terek és impozáns mecsetek, madraszá-k tették teljessé.
A bevándorló álim-ok meglehetősen furcsa helyzetben találták magukat. Korábban, állami
támogatás nélkül nem rendelkeztek madraszá-kkal, s ezért tanulmányaikat, hitvitáikat
magánházaknál folytatták. Elveikhez híven igyekeztek távol tartani magukat a hatalom képviselőitől, s
most azt várták tőlük, hogy kezükbe vegyék Irán oktatási és jogi rendszerének irányítását, s minden
erejükkel támogassák a vallási színt öltő kormányzati munkát. A sáh bőkezű ajándékokkal és
nagylelkű adományokkal gondoskodott anyagi függetlenségükről. Érezték, hogy tanaik hirdetésére
nem túl gyakran lesz majd ehhez hasonló, kiváló lehetőségük, de még mindig tartottak az állam
hatalmától és ódzkodtak attól, hogy állami hivatalt vállaljanak, s szívesebben vallották magukat a
többi embertől semmiben sem különböző, átlagos alattvalóknak. Befolyásuk azonban a lehetőségek
tárházát nyitotta meg előttük. Az ortodox Tizenkettes irányzat szerint nem a sáh, hanem kizárólag az
ulamá jogosult a Rejtőzködő Imám képviseletére. A szafavidáknak ennek ellenére sikerült kordában
tartaniuk az álim-okat, akik nem is bírnak élni a helyzetükből fakadó lehetőségekkel mindaddig, míg
az irániak mind át nem tértek a síára. Az álim-ok a tűz közelébe kerültek, ám ezzel a Tizenkettes Sía
tanításának számos, vonzó vonása háttérbe szorult. A szigorú elmélyülés és a misztikus elmélkedés
helyett sokan a szövegek szó szerinti értelmezése mellett tették le voksukat. Mohamed Bákir
Madzsliszí (megh. 1698) vaskalapos síita nézetei ellenére a valaha élt legtekintélyesebb álim-ok
sorába emelkedett. Iszfahánban minden eszközzel a falszafa és a misztika, az irfán eszméinek
kiirtására törekedett, s tűzzel-vassal üldözte a még fellelhető szúfíkat. Hadjáratát sikeresen befejezve
azt hangoztatta, hogy az ulamá-nak kizárólag a fikh-re kell koncentrálnia. Madzsliszí plántálta el az



iráni síita közgondolkodásban a misztikus úttal és a filozófiával kapcsolatosan a mai napig élő
gyanakvást.
A szúfí, közösségi rítusok, a zikr vagy a muszlim szentek tiszteletét Madzsliszí a Kerbalánál
hősi halált halt Huszajn gyászszertartásával kívánta helyettesíteni, melyen keresztül a hívek beavatást
nyertek a sía tanításának és hitéletének lényegébe. A bonyolult rendszer szerint felépített
szertartásos vonulásokon az érzelmeket megmozgató siratódalokat énekeltek, s az emberek zokogtak
és veszteségüket siratták. A szertartás az iráni hitélet egyik legkiemelkedőbb eseményévé vált. A
XVIII. században fejlődött ki a tazije, a kerbalai tragédiát megelevenítő színjátékok műfaja. A hívek
hagyták, hogy az érzelmek hullámai magukkal ragadják őket, s a jajveszékelő, mellét verő, Huszajn
imám halálát gyászoló tömeg maga is tevőlegesen részt vett az események felidézésében. Az
ünnepség fontos szelepként működött, melyen át le lehetett ereszteni a társadalmi feszültségek
gőzét. A kiáltozó, jajgató, megállíthatatlanul zokogó, magukat sanyargató hívekben elemi erővel tört
fel az igazság utáni vágy. Keserűségükben, értetlenül állva az örök kérdés előtt, hogy miért mindig a
gonosz diadalmaskodik és a jó bukik el, a síita életérzés egyik sarkalatos pontját élhették meg.
Madzsliszí és a sáhok azonban gondosan ügyeltek rá, hogy elvegyék a szertartások forradalmi élét. Az
otthoni zsarnokság helyett a résztvevők dühüket a szunniták ellen fordították. Az embereket nem
ösztönözték arra, hogy kövessék Huszajnt a világ igazságtalanságaival vívott harcában, a hangsúlyokat
máshová helyezve a mártír imámot a mennyországba vezető utat megmutató patrónusként láttatták.
Az ily módon kilúgozott szertartás a status quo fenntartását szolgálta, s az embereket arra sarkallta,
hogy a hatalmasok kegyeit keresve csak saját érdekeiket tartsák szem előtt. Csak az 1978-1979-es
iráni forradalomban vált ismét a szertartás az elnyomás alatt élő tömegek sérelmeinek
kifejezőeszközévé.
Az álim-ok között azonban szép számmal akadtak olyanok is, akik hűek maradtak a
hagyományos síita eszményekhez. Nézeteik, melyekből reformerek egész sora táplálkozott, nemcsak
Iránban, hanem széltében-hosszában az iszlám világában, mind a mai napig éreztetik hatásukat. Mír-i
Dámád (megh. 1631) és tanítványa, Mullá Szádra (megh. 1640) Iszfahánban misztikus iskolát
alapított, melyet Madzsliszí a legkülönfélébb módokon igyekezett ellehetetleníteni. A filozófiát a
spiritualitással elegyítő Szuhravardí eszmeiségét valló két tudós diákjait olyan misztikus készségekkel
vértezte fel, melyek révén megtapasztalhatták az álam al-miszál érzését, és bejárhatták a lelkiség
világának rejtett útjait. Meggyőződésük szerint a filozófus tudományosságban és racionalitásban
kövesse Arisztotelész példáját, de emellett ne hanyagolja el az igazság vizsgálatának megérzésekre és
a képzelőerőre építő módszereit sem. Mindkettejüket felháborította egyes álim-ok vallási ügyekben
tanúsított újsütetű türelmetlensége, melyben a vakbuzgó hit megnyomorodását látták. Az igazságot
nem lehet erővel rákényszeríteni senkire, s a szellemi út egyirányúsítása nem férhet meg az igazság
őszinte keresésével. Mullá Szádra a lelkiségtől elválaszthatatlannak tartotta politikai reformok
bevezetését. Al-afszán al-arba, „Négy történet” című munkájában leírja azt a misztikus beavatást,
melyben minden vezetőnek részesülnie kellene még mielőtt a világ átrendezéséhez lát. Első lépésben
szabaduljon meg önző énjétől, jusson az isteni megvilágosodás állapotába, és szerezzen misztikus
tapasztalatokat Istenről. Ha végighalad ezen az ösvényen, szert tehet arra a tudásra, melynek a síita
imámok is birtokában voltak, persze alacsonyabb szinten. Khomejní ajatollahot lenyűgözték Mullá
Szádra nézetei, s halála előtti utolsó nyilvános beszédében arra kérte Irán népét, ne hanyagolják el az
irfán tanulmányozását, mert lelki megújhodás nélkül nem képzelhető el igazi iszlám forradalom.
Mullá Szadrát roppantmód nyugtalanította egy, az iráni álim-ok köreiben egyre népszerűbb
nézet, melynek hatásai mind a mai napig kézzelfoghatóan jelen vannak a politikai életben. Egy magát



uszúlí-nak nevező csoport azt hirdette, hogy az átlagos, hétköznapi muszlim képtelen a hit
alapelveinek (uszúl) értelmezésére. Ezért az a kötelessége, hogy egy tanult álim-hoz forduljon, s
tanácsát híven kövesse, hiszen egyedül az ulamá rendelkezik a Rejtőzködő Imám felhatalmazásával. A
síita vallástudósok szunnita kollégáiktól eltérően nem látták úgy, hogy az „idzstihád kapui” bezárultak
volna, sőt a köztiszteletben álló hittudósokat, akiknek felhatalmazásuk volt arra, hogy az iszlám
jogelvein alapuló döntéseik meghozatalában önálló jogi következtetéseikre támaszkodjanak,
mudzstahid-nak nevezték. Az uszúlí-k azt hangoztatták, hogy az udvari jogtanácsadóvá választott
mudzstahid fatvá-it még a sah is tiszteletben kell hogy tartsa. A XVII. században az uszúlí-k nézeteit
nem tették túl sokan magukévá, de a század vége felé, amikor egyre nyilvánvalóbbá vált, hogy a
Szafavida Birodalom végnapjait éli, álláspontjuk népszerűsége jelentősen megnövekedett. Az állam
meggyengült, s a hatalmi űrt a megkérdőjelezhetetlen tekintélyű jogi szakértők töltötték be.
A szafavida állam az agrártársadalmak sorsára jutott, s egyre kevésbé volt képes ellátni
feladatát. A kereskedelem hanyatlásnak indult, a gazdaság bizonytalan lábakon állt, s mindezt csak
tetézte a dinasztia utolsó uralkodóinak tehetetlensége. 1722-ben afgán törzsek jelentek meg Iszfahán
falai alatt, s a város szégyenteljes módon megadta magát. A szafavida hercegek közül mindössze egy
kerülte el a halált. A zseniális, de kegyetlen hadúr, Nádir kán segítségével végül sikerült országát
megszabadítania az afgánok rémuralmától. A hadvezér azonban megbuktatta a sahot, és saját maga
ült a trónra. Huszonkét évig tartó uralkodása alatt rendbe szedte a birodalmat, és számos,
világraszóló hadi sikert aratott. Az önkényes és kegyetlen zsarnokként kormányzó uralkodó 1748-ban
politikai merénylet áldozata lett. Ebben az időszakban két olyan esemény is történt, melynek révén az
iráni papság a muszlim világban páratlan hatalomra tett szert. Nádir kán ugyanis megkísérelte az
országot visszavezetni a szunna útjára. Sikertelenségre kárhoztatott erőfeszítéseinek egyik
következménye az volt, hogy a vezető álim-ok elhagyták a birodalom területét, és a síita szent
helyeken, az Ali városának tartott Nadzsafban és a Huszajnhoz kötött Kerbalában kerestek
menedéket. Lépésüket eleinte sokan tragédiaként élték meg, ám az oszmánli ellenőrzés alatt álló
Irakban fekvő városokból nyugodtan gyakorolhatták vallási hatalmukat, s nem kellett tartaniuk az
egymást váltó iráni uralkodóktól. A másik jelentős momentum a Nádir kán halálát követő, sötét,
zűrzavaros évekre tehető. 1779-ig, a türkmének kádzsár törzséből származó Aga Mohamed trónra
kerüléséig, a kádzsár dinasztia megalapításáig ugyanis Iránban nem létezett központi hatalom, s a
politikai űrt az ulamá töltötte ki. Az uszúlí felfogást kötelező érvényűnek nyilvánították, s az
elkövetkező évtizedek ékes példáját adták annak, hogy Irán lakói odaadóbb szívvel szolgálják az
ulamá-t , mint bármely sahot.



A Mogul Birodalom
Iszmáíl sahnak a szunniták ellen meghirdetett dzsihád-ja nyomán keletkezett zűrzavaros
helyzet nem kis mértékben segítette egy új, muszlim állam létrejöttét India földjén. Bábur (megh.
1530), a birodalom alapítója Iszmáíl szövetségesének számított, s ezért a szafavida-özbeg
háborúskodások idején az afgán hegyek között megbúvó Kabulban keresett menedéket, ahol
megszerezte a Timur egykori államához tartozó területek feletti ellenőrzést. Rövid ideig Észak
Indiában is megvetette a lábát, ahol a Timur által is tiszteletben tartott mongol elvek alapján kívánta
megszervezni újonnan meghódított országát. Rövid életűnek bizonyult birodalma romjain afgán
emírek marakodtak egészen 1555-ig, amikor Bábur legtehetségesebb fiának, Humájúnnak sikerült
megszereznie a trónt. Diadalát nem élvezhette sokáig. Halálát követően egy hűséges kormányzó
vigyázta a „mongol”, vagyis mogul államot mindaddig, míg Humájún fia, Akbar (1542-1605) nagykorú
nem lett. Akbar soknemzetiségű birodalmat hozott létre Észak-Indiában, s uralmát egy pillanatig sem
kérdőjelezte meg senki. A mongol kormányzati hagyományokhoz hűen a katonai mintára
megszervezett közigazgatás közvetlenül a szultánnak engedelmeskedett. Hatékony tisztviselői kart
állított fel, s lőfegyvereire támaszkodva a Mogul Birodalom mind nagyobb területeket foglalt el a
szubkontinens többi muszlim államától, míg végül magáénak mondhatta Hindusztánt, Pandzsábot,
Malvát és a Dekkánt.
Iszmáíl sáhhal ellentétben Akbar nem nyomta el, nem sanyargatta népét, és nem is
kényszerítette alattvalóit vallásos nézeteik megváltoztatására. Ha csak megpróbálta volna, az
birodalma biztos bukásával járt volna. A muszlim uralkodó osztály egy csekélyke kisebbséget
képviselt egy olyan országban, ahol a vallási elnyomás ismeretlen fogalomnak számított. A hindu
kasztok mindegyike ragaszkodott saját hagyományaihoz, s a buddhisták, jakobiták, zsidók, dzsajnák,
keresztények, zoroasztriánusok, szunnita muszlimok, iszmáiliták akadályok nélkül, szabadon
gyakorolhatták vallásukat. A XIV-XV. század folyamán a legkülönfélébb kasztokba tartozó hinduk, sőt
muszlimok is csatlakoztak ahhoz a mozgalomhoz, melynek célja egy spirituális, szemlélődésközpontú,
monoteista, a vallási türelmetlenséget mélyen elítélő irányzat létrehozása volt. Ebből a szándékból
nőtt ki a hinduizmus és az iszlám egységét és felcserélhetőségét hirdető szikh vallás, melyet Guru
Nanak (megh. 1539) alapított. Az összecsapások lehetősége azonban megmaradt.
Az univerzalizmus kiirthatatlanul beleivódott India népeinek gondolkodásába, s a vallási
kérdésekben kizárólagosságra törekvő politikai közösség a szubkontinens kultúrájának egyik fontos
eszményével találta volna magát szembe. A muszlim uralkodók már korán felismerték a helyzetet, és
a hadseregből vagy a közigazgatásból a hindukat sem zárták ki. Akbar igyekezett még inkább
elmélyíteni ezt a hagyományt. Eltörölte a fejadót, dzsizjá-t, melynek megfizetésére a saría kötelezi a
zimmí-ket, leszokott a húsevésről, hogy hindu alattvalói kedvében járhasson, és felhagyott a
vadászattal, mely kedvelt időtöltésének számított. Akbar tisztelettel fordult valamennyi vallás felé. A
hinduknak templomokat emeltetett, és felépíttette az „istentisztelet házát”, ahol a legkülönfélébb
irányzatokat követő tudósok vitatkozhattak a hit kérdéseiről. Megalapította saját szúfí rendjét, mely
az „isteni monoteizmust” (tavhíd-i iláhí) hirdette, és a Korán sugalmazásával összhangban azt
tanította, hogy az Isten bármely, helyes úton járó vallás hívei előtt felfedheti magát.
Akbar tehát kiállt a vallási sokszínűség elfogadása mellett, s ezzel a Korán szellemében
cselekedett, ám politikai irányvonala fényévnyi távolságokra húzódott a saríá-t előtérbe tolók
kizárólagosságra törekvésétől és a közelmúlt szunnita-síita hitvitáinak makacs vaskalaposságától. Az
indiai viszonyok ismeretében azonban minden más lépés a bukással ért volna fel. Uralkodásának



kezdeti szakaszában Akbar igyekezett az ulamá kedvében járni, s tette ezt úgy, hogy igazából
sohasem vonzódott a saríá-hoz. Sokkal jobban izgatta a két, univerzalista színezetű irányzat, a
szúfizmus és a falszafa. Akbar törekvései a fajlaszúfok megálmodta mintatársadalom
megteremtésében teljesedtek volna ki. Életrajzírója, a szúfí krónikás, Abu al-Fazl Allámí (1551-1602)
Akbart az eszményi filozófus királynak ábrázolta. Meg volt arról is győződve, hogy az uralkodó a szúfík
felfogása szerint minden korszakban felbukkanó lelki vezető, az ummá-nak az isteni útmutatást
közvetítő kalauz, a Tökéletes Ember. Allámí vélekedése szerint Akbar egy olyan civilizáció kiérlelésén
fáradozott, melynek gondolkodását a nemes nagylelkűség hatja át, lehetetlenné téve ezzel a
viszályokat. E politikai közösségben öltene testet a sulh-i kull, a mindent átfogó béke szúfí eszménye,
mely előjátéka lehet az emberi lények testi-lelki jólétéről gondoskodó „tökéletes szeretetnek”,
mahabbat-i kull-nak. A vaskalaposság ebből a szemszögből nézve hiábavaló ostobaságnak látszott,
hisz az Akbarhoz hasonló filozófus uralkodók felül tudnak emelkedni a kizárólagosságra törekvő
vallási irányzatok szűk látókörű vitáin.



Akbar pluralista valláspolitikája azonban sokaknak nem volt ínyére. Ahmad Szirhindí (megh.
1625), aki maga is szúfí elveket vallott, ezt a fajta univerzalizmust, melyet Ibn al-Arábítól
eredeztetett, felettébb veszélyesnek ítélte. Szirhindí nem Akbart, hanem saját magát tartotta a
Tökéletes Embernek. Az Istennel való egyesülést szerinte a muszlimok csak és kizárólag a saría
betartásával érhetik el. Az iszlám jogértelmezése ebben a korban egyre inkább a kizárólagosság
igényével állt elő. A XVII. század elején még kevés igazhívő osztotta Szirhindí nézeteit. Akbar unokája,
Sáh Dzsahán (1627-1658) többé-kevésbé a nagyapja kijelölte úton haladt. A Tádzs Mahall az Akbar
teremtette hagyomány szellemében muszlim és hindu építészeti elemeket elegyített. Az uralkodó
hindu költőket támogatott, és muszlim szerzők munkáit fordíttatta le szanszkritra. Sáh Dzsahán
mindezek ellenére meglehetős gyanakvással szemlélte a szúfík tevékenységét, s mindennapos
vallásgyakorlatában nagyobb súlyt helyezett a saría előírásainak betű szerinti betartására, mint
korábban Akbar.
Később kiderült, hogy Sáh Dzsahán felfogása egyfajta átmeneti állapotot képviselt. A század
végére már mindenki számára nyilvánvalóvá vált, hogy a Mogul Birodalom szerencsecsillaga
leáldozóban van. Az udvar és a hadsereg fenntartása óriási összegeket emésztett fel, s bár az
uralkodó még mindig sokat fordított a kulturális élet támogatására, a birodalom gazdasági alapját
adó mezőgazdaságra nem viselt elég gondot. A gazdasági válság jelei már Avrangzéb (1658-1707)
alatt megmutatkoztak. A kiutat ebből a helyzetből az uralkodó a muszlim társadalom
megfegyelmezésében látta. Bizonytalankodását jól mutatja az „eretnek” muszlimok és a más
vallásúak iránt érzett zsigeri gyűlölete. Az iszlám kizárólagosságát hirdető politikájához a vallási
sokszínűséget ferde szemmel néző, Szirhindível azonos nézeteket valló muszlimok támogatását is
megnyerte. A Huszajn dicsőségére rendezett síita szertartásokat betiltották, a bor élvezetét a törvény
bűnnek ítélte – ezzel jelentősen eltávolodott a hinduktól –, s az uralkodó egyre kevesebb hindu
ünnepet tisztelt meg személyes jelenlétével. A dzsizjá-t újra bevezették, a hindu kereskedőkre kirótt
adókat megkétszerezték. S ha mindez még nem lett volna elég, birodalomszerte számos hindu
templomot tettek a földdel egyenlővé. A társadalom válasza még inkább kiemelte az elődök
engedékeny politikájának bölcsességét. Hinduk és a Pandzsábban saját államot követelő szikhek
felkelések egész sorát robbantották ki. Avrangzéb halálakor a birodalom a padlón hevert, s már nem
volt képes újra lábra állni. A kései mogul uralkodók szakítottak ugyan Avrangzéb szűk látókörű
valláspolitikájával, de a hibákat már nem lehetett orvosolni. A kormányzattól még a muszlimok is
elfordultak. Avrangzéb saría iránti elkötelezettsége nem éppen az iszlám eszményeinek szellemében
fogant, hiszen a muszlim jogrend szemében mindenki egyenlő, s ez alól a zimmí-k sem kivételek. A
birodalom erjedésnek indult, s a muszlim tisztségviselők a rájuk bízott területeket kezdték
sajátjukként kezelni.
A Mogul Birodalom a kedvezőtlen körülmények ellenére egészen 1739-ig őrizte hatalmát, s a
XVIII. században a hindu és muszlim udvaroncok távolságtartása enyhülni látszott. A tisztségviselők
elsajátították egymás nyelvét, s együtt láttak európai művek tanulmányozásához és lefordításához. A
szikhek és a hegyekben élő hinduk azonban nem tették le a fegyvert, s az Iránban a Szafavida
Birodalmat romba döntő afgán törzsfők sikertelenül próbálkoztak meg egy új muszlim állam
létrehozásával India területén. A szubkontinensen élő muszlimok saját helyzetüket egyre
törékenyebbnek ítélték, s gondjaik már előrevetítették azokat a vitákat és megpróbáltatásokat,
melyek a közösség legújabb kori történelmére kitörölhetetlenül rányomták bélyegüket. Fenyegetett
kisebbségnek érezték magukat egy olyan területen, melyet ellentétben az Oszmán Birodalom
szívében fekvő Anatóliával, nem peremvidékként, hanem az emberi civilizáció egyik fontos



bölcsőjeként tartottak számon. Nemcsak a szikhekkel és a hindukkal gyűlt meg a bajuk, de a
szubkontinensen lábukat megvető és egyre több politikai követeléssel előálló brit
kereskedőtársasággal is lépten-nyomon összeütközésbe kerültek. Először kellett szembenézniük
annak lehetőségével, hogy a muszlim közösség mozgásterét hitetlen idegenek szabják meg, s az
ummá-nak az iszlámban betöltött szerepét tekintve ez komoly gondot okozott. A kérdés nemcsak
politikai, de lelki síkon is meglehetősen aggasztónak tűnt, hiszen a muszlimok hitük egyik alapelvét
érezték veszélyben. A muszlimok létét a későbbiekben is ez a bizonytalanság határozza meg majd.
Vajon az iszlámnak az a sorsa, hogy betagozódjék a hindu kasztok közé? Elveszítik-e a muszlimok
kulturális és vallási önazonosságukat, és feloldódnak az iszlámot világra segítő közel-keleti
hagyományoktól idegen vallások tengerében? Vajon mi lesz a gyökereikkel?
A szúfí elveket valló gondolkodó, Sáh Valí-ulláh (1703-1762) úgy vélte, hogy a gyötrő
kérdésekre a választ Szirhindí nézeteiben kell keresni, s álláspontját az indiai muszlimok még a XX.
században is visszhangozták. Felfogásában egy sarokba szorított közösség érzései öltenek testet, s
érdekes módon, ahogy a világ más részein élő muszlimok hatalma is olvadni kezdett, s az iszlám
jövője miatti aggodalmaik lelkeiket hasonlóképp vasmarokkal szorították, más gondolkodók, más
vallásújítók az övéhez kísértetiesen hasonló következtetésekre jutottak. A muszlimoknak elsősorban
az egységért, az irányzatok közötti feszültségek megszüntetéséért kell küzdeniük, hogy kart karba
öltve sorakozhassanak fel ellenségeikkel szemben. A saríá-t a szubkontinens viszonyaihoz igazítva a
hindu asszimiláció elleni védekezés védőbástyájává kell változtatni. A muszlimok foggal-körömmel
ragaszkodjanak katonai és politikai vezető szerepükhöz. Sáh Valí-ulláh kétségbeesésében a muszlim
hatalom felvirágoztatását ígérő afgánok lázadását is támogatásáról biztosította. A muszlim
közfelfogásba olyannyira beleivódott az önvédelem iránti igény, hogy ez a gondolat mind a mai napig
meghatározza korunk muszlim vallásgyakorlatát.



Az Oszmán Birodalom
Az Isztambullá lett Konstantinápoly 1453-as elfoglalását követően az oszmánlik remek
lehetőségek birtokába jutottak. Most már képesek voltak egy szilárd lábakon álló, fejlődése
fokozatosságának köszönhetően a környékbeli birodalmakhoz képest tartósabb és sikeresebb
államalakulat létrehozására. Az első oszmánli főnökök a gází uralkodókra jellemző módon élték
életüket, ám Isztambulban a szultánok a bizánci mintát hűen követő, teljhatalmú államszervezetet
állítottak fel, melynek mindennapjai egy meglehetősen bonyolult udvari szertartásrend szerint
zajlottak. Az állam felépítése azonban továbbra is jórészt a mongol modellt másolta, s így a központi
hatalmat a kizárólag a szultánnak engedelmeskedő hadsereg testesítette meg. Hódító Mehmed
hatalmát egyfelől a balkáni nemeseknek köszönhette, akik közül sokan felvették az iszlámot, másfelől
pedig a lőpor elterjedése óta megnövekedett jelentőségű gyalogoscsapattestnek, az „új seregnek”, a
janicsároknak. Az iszlámra áttért rabszolgákból képzett janicsárokat nem kötötték gúzsba vérségi
kötelékek, s önálló, független erőként csak a szultánnak tartoztak engedelmességgel. Az oszmánlik
nem váltak meg eszményeik hagyományos felfogásától, és továbbra is az iszlám ellenségei elleni
dzsihád-ra hivatott határvidék urainak tartották magukat. Nyugaton a kereszténységgel néztek
farkasszemet, keleten a síita szafavidákkal hadakoztak. Keleti szomszédjukhoz hasonlóan az
oszmánlik is saját hitük kizárólagosságát hirdették, s a kegyetlen üldöztetésnek síiták sokasága esett
áldozatul.
A dzsihád hihetetlen könnyedséggel haladt előre. I. Szelim (1512-1520) hadmozdulatai,
melyek megálljt parancsoltak az iráni terjeszkedésnek, Szíria és Egyiptom leigázásával végződő,
hódító háborúvá terebélyesedtek. Az Oszmán Birodalom hamarosan Észak-Afrikát és Arábiát is
bekebelezte. A nyugati hadszíntéren a török csapatok folytatták előrenyomulásukat, és az 1530-as
években már Bécs falai alatt táboroztak. A szultánok a jól megszervezett és a korabeli viszonyok
között páratlannak számító közigazgatási intézményrendszer segítségével egy óriási kiterjedésű
országot tartottak kézben. Az uralkodó meg sem kísérelte, hogy a soknemzetiségű és vallásilag
sokszínű birodalom alattvalóit hagyományaik feladására kényszerítse, vagy hogy a különböző
alkotórészeket egységes egésszé gyúrja.
Az állam megadta azokat a kereteket, melyek között a legkülönbözőbb társadalmi csoportok
– keresztények, zsidók, arabok, törökök, berberek, kereskedők, álim-ok, taríká-k és céhek – békében
élhettek egymással, miközben valamennyien saját vallásuk és szokásaik előírásait követve
hozzájárulhattak a birodalom gazdagodásához. A birodalom tehát a tagjai hűségét garantáló
közösségek mozaikjából állt össze. A közigazgatás a tartományokra épült, melyek élén az
Isztambulnak közvetlen felelősséggel tartozó pasák álltak.
A birodalom a nyugaton Nagy Szülejmánként ismert Kánúní, „Törvényalkotó” Szülejmán
szultán (1520-1566) alatt élte virágkorát. Uralkodása során érte el az Oszmán-ház ellenőrzése alatt
álló terület a legnagyobb kiterjedését. Isztambulra a kultúra aranykora köszöntött, melyet legjobban
az udvari építész, Szinán pasa (megh. 1578) alkotásai testesítettek meg. Birodalomszerte jellegzetes
stílusban épült mecsetek nőttek ki a földből, melyek tágas, világos belső tereikről, alacsony
kupoláikról és karcsú minareteikről messziről felismerhetőek voltak. Az udvar nem feledkezett meg a
miniatúrafestészet, a történetírás és az orvostudomány bőkezű támogatásáról sem. A szultán 1579
ben csillagvizsgálót emeltetett, és érdeklődéssel szemlélte az európaiak tengeri és szárazföldi
felfedezéseit. A kiteljesedés éveiben, amikor európai sikerek ide, európai sikerek oda, az Oszmán



Birodalom számított a világ legerősebb államának, a Nyugat és a törökök között élénk
információcsere zajlott.
A térség másik két nagyhatalmához hasonlóan az oszmánlik is egy sajátos iszlámértelmezést
tettek magukévá. Szülejmán tevékenységének köszönhetően a saría olyan fontos szerephez jutott a
birodalom életében, melyre a korábbi muszlim államokban nem volt példa. A muszlimok lakta
területek hivatalos jogrendjének nyilvánították, és az iszlám történetében elsőként a törökök
igyekeztek a saría-bíróságok működését egy jól követhető, egységes rendszerbe szervezni. A jogi
szakértők – a bíróságokon döntéseket hozó kádí-k, tanácsadóik, a mufti-k, valamint a madraszá-k ta
nári kara – az államgépezetbe tagozódtak, s erkölcsi és vallási kérdésekben ők jelentették a kapcsot a
szultán és alattvalói között. Különösen hasznosnak bizonyult ez a rendszer az arab tartományokban,
ahol az állam és az ulamá együttműködése segített elfogadtatni a helyiekkel a török megszállást. Az
álim-ok a szent jog tekintélyével a hátuk mögött nemcsak legitimálták a rendszert, de az adott
tartomány szülötteiként nélkülözhetetlen szolgálatokat tettek, hiszen mindenük adott volt ahhoz,
hogy a bennszülöttek és a török kormányzó között közvetítsenek.
A birodalom alattvalói többségükben büszkén gondoltak arra, hogy egy olyan országban
élhetnek, ahol a saría az úr. A Korán tanítása szerint az isteni törvénnyel összhangban élő umma
felvirágzik, hiszen mindennapjait a lét alapelveivel összhangban szervezi meg. A legitimitásukat az
isteni törvény iránti odaadó tiszteletükből nyerő első oszmánlik látványos sikerei még jobban
elmélyítették ezt a meggyőződést. Az ulamá a birodalmat sajátjának érezhette, és megelégedéssel
vehette tudomásul, hogy az oszmánliknak sikerült feloldaniuk a politikai élet és a muszlim
lelkiismeret ellentmondásait. Az együttműködésnek, bármily sikereket könyvelhetett is el, megvoltak
a maga árnyoldalai, hiszen nem erősítette, épp ellenkezőleg ellenőrzése alá vonta és hiteltelenítette



az ulamá-t. A saríá-t egy tiltakozó mozgalom hívta életre, s dinamizmusát főképp ellenzéki
gondolkodásmódjának köszönhette. Az oszmánli rendszerben mindez elsikkadt, az álim-ok függő
viszonyba kerültek az állammal. A kormányhivatalnokok, a szultánok vagy pasák a markukban
tartották őket, hiszen ha nem az elvárásoknak megfelelően cselekedtek, könnyen elveszíthették
fizetésüket. Abu Szuúd Khodzsa Cselebi (1490-1574), az oszmánli-ulamá együttműködés kidolgozója
egy percig sem titkolta álláspontját, mely szerint a kádi a saría őreként tevékenykedő szultántól
kapott felhatalmazás alapján végzi munkáját, ennek megfelelően minden kérdésben az uralkodó
kívánságának megfelelően köteles eljárni. A saríá-t tehát most a páratlan hatalomra szert tett
abszolutista monarchiának, vagyis annak a rendszernek a szolgálatába állították, mely ellen egykoron
fegyverként használták.
Az iráni síita álim-ok megszabadultak az állam gyámkodásától, és elnyerték a hétköznapi
emberek rokonszenvét. Letették voksukat a reformok mellett, és a nép bizton számíthatott rájuk a
sah elleni harcában. Sokuk nem zárkózott el modern korunk demokratikus és liberális eszményei elől
sem. Az Oszmán Birodalom álim-jai kezében azonban tényleges hatalom nem összpontosult. Politikai
súlyukat elvesztették, konzervatív vaskalaposságba merevedtek, és a változások esküdt ellenségei
lettek. Szülejmán halálát követően jelentősen szűkült a madraszá-kban oktatott tananyag. A falszafát
törölték a tanrendből, és nagyobb hangsúlyt kapott a fikh tanulmányozása. A hatalmas gází államként
működő Oszmán Birodalom iszlámértelmezése az iszlám és azon belül is az oszmánlik által választott
irányvonal kizárólagosságát hirdette. A muszlimok az ortodoxia bajnokainak érezhették magukat, akik
megküzdenek a mindenfelől a romlásukra törő hitetlenekkel. Az álim-ok, de a szúfí rendek is
magukévá tették ezt a felfogást, s a birodalom hanyatlásának első jelei láttán még jobban
megmakacsolták magukat. Az udvar érdeklődött a nyugatról beáramló, friss eszmék iránt, a
madraszá-k azonban mereven ellenálltak minden újításnak, ami a hitetlen európaiaktól származott.
Az ulamá például ódzkodott attól, hogy vallási műveket nyomdai úton sokszorosítsanak.
Megszakították kapcsolataikat a birodalomban élő keresztény közösségekkel, melyek örömmel teli
várakozással fordultak a megújuló nyugati világ felé. A oszmánli társadalom jelentős rétegei kerültek
a változásokat ellenző ulamá hatása alá egy olyan korban, amikor a reformokat már nem lehetett
tovább halogatni. Az elavult világszemlélet mocsarába ragadt álim-ok tehát nem tudták átsegíteni a
muszlimokat a nyugati típusú modernizáció megpróbáltatásain, így azok máshol kerestek enyhülést.
A terjeszkedéssel lépést tartani képtelen agrártársadalmak korlátai közül az Oszmán
Birodalom sem bírt kitörni. A hadsereg fegyelme lanyhult, s a szultán teljhatalma olvadásnak indult. A
hanyatló gazdaság melegágyában virágzott a korrupció, és kifizetődő vállalkozás volt az adócsalás. Az
állam bevételei csökkentek, de a felső tízezer fényűző pompában élt. A hatékonyabban működő
európai vetélytársak felbukkanásával a kereskedelem összeomlott, s ráadásul a tartományi
kormányzók gyakran saját zsebre dolgoztak. A birodalom mégsem roppant össze, sőt az egész XVII.
századot a kulturális élet virágzása határozta meg. A XVIII. században, különösen a peremvidékeken
már semmi sem takarhatta el a romlás csalhatatlan jeleit. A helyi reformerek a vallási intézmények
megújításán keresztül kívánták a rendet helyreállítani.
Az Arab-félszigeten Mohamed ibn Abd al-Vahháb (1703-1792) függetlenedett Isztambultól,
és kikiáltotta saját államát, mely magába foglalta Közép-Arábiát, valamint a Perzsa-öböl térségét. Abd
al-Vahháb ibn Tajmijja nyomdokain járó, vérbeli reformer volt. Meggyőződése szerint a válságon csak
gyökeres fordulattal, a Korán és a szunna szellemiségének felélesztésével lehet úrrá lenni.
Gyógymódjának szerves részét képezte a korabeli muszlimok hitgyakorlatát meghatározó, ám
utólagos találmánynak számító fikh, miszticizmus és falszafa hatásainak kisöprése. Mivel az oszmánli



szultánok nem osztották az iszlámnak ezt a fajta értelmezését, Abd al-Vahháb a hitetlenség bélyegét
sütötte rájuk, s azt hangoztatta, bűneikért halált érdemelnének. Ő maga pedig a szerinte egyedüli
őszinte, tiszta hiten alapuló közösség, a VII. századi első umma mintájára kívánta megszervezni
követőit. Módszereit a mindent fenekestül fölforgató XX. század fundamentalista politikusai is
szívesen használták. Az iszlám vahhábita iskolája, a szent irat és a korai muszlim hagyomány betűhív
értelmezésén alapuló irányzat Szaúd-Arábiában ma is él.
A marokkói reformer, Ahmad ibn Idrísz (1760-1836) más kiindulópontról kísérelte meg a
gondok orvoslását. Szerinte az embereket iskolázni kell, és megtanítani arra, miként lehetnek még
jobb muszlimok. Hosszú útjai során eljutott Észak-Afrikába és Jemenbe, ahol a helyieket, akiket
anyanyelvükön szólított meg, arra okította, hogyan végezzék el helyesen a szálát szertartását. Azt
hangoztatta, hogy az álim-ok kudarcot vallottak, mert nem teljesítették kötelességüket, hiszen
magukra hagyták az embereket és bezárkóztak madraszá-ikba, ahol jogi szőrszálhasogatással
múlatták az időt. Medinában és Algériában is hasonló gondolatokkal felvértezve jelentek meg a
neoszúfíkként emlegetett vallásújítók. Mohamed ibn Ali al-Szanúszí (megh. 1832) létrehozta a
Líbiában napjainkig szinte egyeduralkodó szanuszijja irányzatot. A neoszúfík nem a számukra
egyébként ismeretlen nyugati világot majmolták, de misztikus világképükön keresztül a felvilágosodás
eszméihez kísértetiesen hasonló végkövetkeztetésekre jutottak. Az embereket arra ösztönözték,
hogy saját lelkiismeretük szerint cselekedjenek és ne csak szolgaian kövessék az ulamá utasításait.
Ibn Idrísz még ennél is messzebbre merészkedett, mikor a Prófétát kivéve valamennyi muszlim
gondolkodó hitelét megkérdőjelezte. A muszlimokat arra bátorította, hogy szabaduljanak meg az
értelmetlen tekintélytisztelettől, tanulják meg megbecsülni az újításokat, és ne csak a múltba
meresszék tekintetüket. Misztikus útján a Próféta vezette, s tanítása arra igyekezett ráébreszteni a
híveket, hogy sokkal jobban járnak, ha egy emberi lény példáját követik, mint ha a távolságtartó
mennyei humanizmus leplébe burkolózva, egy elérhetetlennek tűnő Isten után ácsingóznak.
Mindebből jól látható, hogy nem léteztek olyan kizáró ősök, mely a muszlimokat a megújuló
Európa szellemének elutasítására kényszerítette volna. Maguk is olyan eszményeket ápoltak
évszázadokon át, melyek a modernizálódó nyugati világ számára is roppant jelentőséggel bírtak.
Idetartozik a társadalmi igazságosság, az egyenlőség, a szólásszabadság gondolata, valamint az az
igény is, hogy – amint a síiták esetében láthattuk – a tavhíd tanát meghazudtolva elválasszák
egymástól a politikát és a vallást. A XVIII. század végén a tájékozottabb muszlimok szomorúan vették
tudomásul, hogy a Nyugat megelőzte az iszlám világát. Az oszmánli csapatok kezdetben fényes
győzelmek sorát aratták, de a XVIII. században már nem okoztak túl sok gondot európai
ellenfeleiknek, akik, finoman szólva, lenézték a birodalom hadigépezetét. A XVI. században Nagy
Szülejmán diplomáciai státust adott az európai kalmároknak. A történetírásban latinul capitá-nak
mondott fejezetekből álló s ezért kapitulációknak nevezett szerződések a birodalom területén élő
európai kereskedőket kivonták a helyi törvények hatálya alól. Vétkeikért a saját hazájuk
jogszabályaiban rögzített módon feleltek, s saját bíróságaik ítélkeztek felettük, melyeket saját
konzuljaik felügyeltek. Szülejmán egyenlő félként tárgyalt Európa nemzeteivel. A XVIII. századra
azonban nyilvánvalóvá vált, hogy a kapitulációk aláássák a birodalom hatalmát. A helyzet csak
súlyosbodott azzal, hogy 1740-ben a szerződések hatályát az országban élő keresztény millet-ekre is
kiterjesztették, akik ily módon európai hittestvéreikhez hasonló védelmet élveztek, és a
kormányzatnak többé nem volt hatalma felettük.
A XVIII. század végére az Oszmán Birodalom szekere kátyúba jutott. A kereskedelem
haldoklott, az arab tartományokban élő beduin törzsek szabadon garázdálkodtak, és Isztambul egyre



kevésbé volt képes kordában tartani a korrupt és kegyetlen kormányzókat. A Nyugat ezzel szemben
egyik sikerét a másik után aratta. Az oszmánlikat azonban mindez nem igazán nyugtalanította. III.
Szelim megkísérelte a nyugati eredmények egyikét-másikát török viszonyok közé átültetni, mert
abban reménykedett, hogy a nyugati mintákat követő reformok helyrebillenthetik a birodalom
megbomlott egyensúlyát. 1789-ben katonai iskolákat létesített, melyekben francia kiképzők
ismertették meg a diákokat a modern hadviselés szabályaival, a Nyugat legfrissebb
természettudományos vívmányaival és Európa főbb nyelveivel. A nyugati fenyegetés elhárításához
azonban mindez édeskevésnek bizonyult. A muszlimok ekkoriban még mindig nem eszméltek fel, és
nem vették észre, hogy az Oszmán Birodalom megalapítása óta eltelt időszakban az európai fejlődés
más irányt vett, s a Nyugat bizony lekörözte az iszlám világát, világméretekben is nagyhatalommá
izmosodott.
A XVIII. század végén a térség mindhárom nagy birodalma romjaiban hevert. Pusztulásuk,
ellentétben az európaiak fitymáló vélekedésével, nem az iszlám veleszületett együgyűsége és
fatalizmusa miatt következett be. Az agrártársadalmak élettartama meglehetősen korlátozott, s az
agrárgazdaságra épülő civilizációk utolsó nagy nemzedékét képviselő muszlim államok kimúlása egy
természetes folyamat elkerülhetetlen végkifejlete volt. A régi nyugati és keresztény államok
történetében sem ismeretlen a hanyatlás és bukás jelensége. Muszlim birodalmak hulltak már
korábban is a porba, de a muszlimok a főnixhez hasonlóan mindig új életre keltek, és korábbi
eredményeiket mindig megfejelték. Ezúttal azonban minden másképp alakult. A muszlimok XVIII.
század végi gyengülése egybeesett egy gyökeresen új nyugati társadalom felemelkedésével, s a
megváltozott körülmények között az iszlám világa sokkal nehezebben állta a sarat.



5. A szenvedő iszlám
A Nyugat színre lép (1750-2000)
A nyugati civilizáció felemelkedése egyedül áll a világtörténelemben. Az Alpoktól északra
fekvő területeket évszázadokon keresztül elmaradott vidékként tartották számon, mely a Dél görög
római kultúráján nevelkedett, s ahol fokozatosan a kereszténység sajátos arculatú irányzata és az
agrárgazdaság különleges formája érlelődött ki. Nyugat-Európa messze lemaradva kullogott a
keresztény Bizánc mögött, ahol a Római Birodalom hagyományai tovább éltek, nem úgy, mint Európa
többi részén. A XII-XIII. századra Nyugat-Európa országai kezdtek felzárkózni a világ vezető
civilizációihoz, s a XVI. században meglódult, óriási átalakulásokkal járó fejlődés teremti meg majd
annak lehetőségét, hogy a Nyugat leigázza a földgolyó egészét. Az emberiség történelmében nincs
még egy olyan, szinte behozhatatlannak tűnő hátránnyal induló közösség, mely ehhez fogható,
üstökösszerű pályát futott volna be. Hasonlóképpen váratlanul emelkedtek a nagyhatalmak sorába az
arab muszlimok is a VII-VIII. század folyamán, ám se világuralomra nem tettek szert, sem olyan, új
civilizációt nem építettek fel, mint a XVI. századi Európa. Az oszmánlik, a nyugati fenyegetés
ellensúlyozásának reményében, megkísérelték ugyan európai mintára átszervezni hadseregüket, de
felületes erőfeszítéseik, a rendszer lényegét érintetlenül hagyó reformjaik kudarcra kárhoztattak. A
hagyományos agrártársadalmaknak teljes átalakulás, saját, a helyi viszonyokat figyelembe vevő
társadalmi, gazdasági, oktatási, vallási, spirituális, politikai és intellektuális megoldások nélkül esélyük
sem volt arra, hogy a hazai pályán játszó Európával felvegyék a versenyt. A reménytelennek látszó
vállalkozás beindításával, a reformok bevezetésével pedig nem lehetett soká késlekedni, hiszen a
Nyugat is csak háromszáz év szorgos munkájával volt képes ilyen eredményeket felmutatni.
Európa és az amerikai gyarmatok gazdasága új utakon járt. Nem a mezőgazdasági termelés
során keletkező fölösleg, hanem a technikai haladás és a tőkebefektetés jelentették azt a szilárd
alapot, mely a nyugati világot képessé tette erőforrásai megsokszorozására, és kiszabadította az
agrártársadalmakat gúzsba kötő béklyó szorításából. A forradalmi változások valójában egy második
axiális kor hajnalát jelezték, mely kikényszerítette a megkövesedett erkölcsi rend egyidejű
átalakítását a politika, a társadalom és a szellemi élet szintjén. A forradalmi változások nem egy előre
gondosan megrajzolt terv részeként vagy egy határozott szándék megvalósulásaként zajlottak le,
hanem egy olyan folyamat velejárójaként álltak elő, mely a demokratikus és világi társadalom
berendezkedés kialakulásához vezetett. Technikai újítások garmadája jelent meg az
orvostudományban, a hajózásban, a mezőgazdaságban és az ipari termelésben. Egyenként,
önmagukban nem jelentettek volna áttörést, de összességükben gyökeres fordulatot idéztek elő. Az
1600-as években a találmányok áradata a fejlődést visszafordíthatatlanná tette, egy-egy friss
felfedezés az élet egészen más területein is új megoldások keresésére ösztönzött. A nyugati ember
megbizonyosodott arról, hogy képes átalakítani, saját igényeihez igazítani a természet rendjét, s a
világot mozgató, örök érvényű törvényekbe vetett hite mindinkább megfogyatkozni látszott. A
mezőgazdaságra épülő, konzervatív közösségek nem engedhették meg maguknak az ilyen léptékű
átalakulás luxusát, Európa és Amerika népei pedig mind szilárdabb talajt éreztek a talpuk alatt.
Látták, hogy a feltartóztathatatlan haladásba és a kereskedelem folyamatos fejlődésébe vetett hit
busásan megtérülő befektetés. A társadalmat átalakító technikai vívmányok hatására kibontakozó,
XIX. századi ipari forradalom idején a nyugati ember önbizalma oly mértékig megerősödött, hogy az
agrártársadalmak kultúráival és vallásaival ellentétben kérdéseire már nem a múltban kereste a
választ, hanem csak előre, a jövőbe tekintett.



A modernizáció társadalmi és szellemi változások egész sorát indította el. Egy-egy találmány
vagy intézmény megítélésében azonban csak és kizárólag a hatékonyság jelentette az egyedüli
mércét. A tudományos és ipari vállalkozások egyre több ember részvételét igényelték már a
legalacsonyabb szinten is. Nyomdászok, hivatalnokok, munkások hadára lett hirtelen szükség, a
használható, feladatait elvégezni képes munkaerő képzése azonban megfelelő oktatás nélkül
lehetetlennek bizonyult. A tömegesen előállított cikkek értékesítése fizetőképes kereslet híján hiú
ábránd lett volna, ezért egyre több ember kapaszkodhatott a létminimum fölé. A munkások egyre
nagyobb hányada tanult meg írni-olvasni, s követelt mind hangosabban beleszólást a kormányzati
döntésekbe, saját sorsa irányításába. Ha egy társadalom valamennyi erőforrását a termelékenység
növelésének szolgálatába kívánta állítani, nem engedhette meg magának, hogy a társadalom
peremén vagy kitaszítottan élő közösségek, például a zsidók előtt ne nyissa meg a fősodrú kultúra
kapuit. Vallási különbségek, spirituális eszmények egész egyszerűen nem válhattak a társadalmi
haladás kerékkötőivé, s tudósok, uralkodók és kormánytisztviselők igyekeztek megszabadulni a vallási
intézményrendszer vigyázó tekintetétől. A demokrácia, a pluralizmus, a tolerancia, az emberi jogok
eszménye vagy az egyház és az állam szétválasztásának gondolata nem egyszerűen széplelkű
értelmiségiek fejéből pattant ki, hanem, legalábbis részben, a modern állam szükségleteivel
összhangban született meg. A nyugati társadalmak ráébredtek, hogy a hatékonyság és a
termelékenység a korszerű nemzetektől demokratikus és világias szemléletet követel meg. Egyúttal
azt is felismerték, hogy az új racionális és tudományos követelményekkel összhangban átszervezett s
ily módon megerősödött társadalmaknak a hagyományos agrárközösségek nem lehetnek komoly
vetélytársai.
Az iszlám világára nézve mindez beláthatatlan következményekkel járt. A modern
társadalmak kielégíthetetlen igénye a fejlődésre s az ezzel párosuló ipari gazdaság a folytonos
terjeszkedésre ösztönzött. Piacok nélkül megállt volna az élet, s ha odahaza minden telítődött, a
megoldást külföldön kellett keresni. A nyugati államok tehát azért, hogy gazdasági érdekszférájukat
kibővíthessék, maguk alá gyűrték az Európán kívüli országok agrárközösségeit. A gyarmati sorba
taszított területek az európai ipart nyersanyagokkal látták el. Cserébe hitvány tömegtermékekkel
árasztották el piacaikat, s ez tönkretette a helyi kézműipart. A gyarmatokat uraik európai mintára
átszervezték és modernizálták, pénzügyi és kereskedelmi hálózatukat racionalizálták és az európai
rendszerbe tagolták. A „bennszülöttek” egy részét pedig a korszerűnek ítélt tudás elsajátítására és a
modern eszmények befogadására kényszerítették.
Az agrártársadalmak a gyarmatosítást idegenek durva és aggasztó támadásaként élték meg. A
reformok óhatatlanul csak a felszínt karcolták, hiszen a legnagyobb fordulatszámon pörgő Európának
is háromszáz évbe tellett, míg idáig jutott. Európában volt idő arra, hogy a korszerű eszmék a
társadalom valamennyi rétegének gondolkodásában gyökeret verjenek. A gyarmatokon ezzel
szemben csak kevesen, a felsőbb társadalmi osztályok és különösen a hadsereg részesülhettek a
nyugati oktatás áldásaiból, és tanulhatták meg a saját javukra fordítani a modern kor lendületét. A
lakosság többségét senki sem húzta ki a régi agrárvilág fullasztó mocsarából. A társadalom két részre
szakadt, és a szakadék egyre mélyült közöttük. A modernizációt csak kívülállókként szemlélők riadtan
látták, hogy hazájuk megváltozik, idegenné válik, akárcsak egy régi barát, akit a kór a
felismerhetetlenségig elcsúfított. Életüket az idegenek érthetetlen és e világi törvényei szorították
korlátok közé. A nyugati divatot követő, „modern” épületek átalakították városaik képét, ahol az
óváros hirtelen skanzenné, egy letűnt kor jelképévé, a turistákat csapdába ejtő labirintussá lett. A
nyugati látogatók gyakran eltévesztették az irányt, eltévedtek a kiismerhetetlen keleti városok



zegzugos sikátoraiban, miközben fel sem merült bennük, hogy modern nagyvárosaik hasonlóképpen
idegenek a bennszülöttek többsége számára. Az emberek lába alól saját hazájukban húzták ki a talajt.
Ráadásul a helyiek, szinte kivétel nélkül, nem vették jó néven, hogy kivették kezükből saját sorsuk
irányítását. Úgy érezték, megfosztották őket gyökereiktől, éltető önazonosságuktól.
Európa és Amerika lakói a nagyszabású változtatásokat saját ritmusukban, saját szájuk íze
szerint hajthatták végre. A gyarmati népeket ezzel szemben végighajszolták a modernizáció útján,
ráadásul valaki másnak az elképzelései szerint. Az átalakulást a nyugati társadalmak is
megszenvedték. Négyszáz esztendő telt el tele véres politikai fordulatokkal, forradalmakkal, zsarnoki
uralkodók rettegést keltő önkényuralmával, etnikai tisztogatással, kegyetlen vallásháborúkkal, a vidék
elpusztításával, nagy társadalmi mozgolódással, az üzemekben folyó kizsákmányolással, lelki
szenvedésekkel, az új megapoliszokat elöntő erkölcstelenséggel. Napjaink fejlődő országaiban is
hasonló jelenségeknek lehetünk szemtanúi, nap mint nap újabb és újabb híreket kapunk
kegyetlenkedésekről, erőszakos cselekményekről, forradalmakról, és érzékelhetjük a hétköznapi
emberek tanácstalanságát. Mindez együtt még inkább göröngyössé teszi a modernizáció útját. Nem
szabad elfelejteni azt sem, hogy a Nyugaton kiérlelődött korszellem gyökeresen más. Európában és
Amerikában két fő vonás jellemzi: a találékonyság és az önállóság. A modernizáció folyamata
Európában és Amerikában sokakat politikai, szellemi, vallási és társadalmi értelemben is a
függetlenség érzésével ajándékozott meg. A harmadik világban azonban a modernizáció nem az
autonómiát hozta el, hanem éppen ellenkezőleg, a függetlenség és a nemzeti önrendelkezés
elvesztésével párosult. Az emberi találékonyság helyett a fejlődő országok kénytelenek a
behozhatatlannak tűnő előnyre szert tett Nyugat megoldásait majmolni. Más a két kiindulási pont, s
nagyon valószínű, hogy a végeredmény sem fog egyezni azzal, amit a nyugati világ megkívánna. Ha
egy süteményhez nincsen meg minden hozzávaló, és jobb híján más alapanyagokat kell használni,
liszt helyett rizst, szárított tojást friss helyett, fűszereket cukor helyett, az elkészült finomság sem lesz
olyan, amilyennek a szakácskönyv szerzői megálmodták. A gyarmati országok modernizációs
süteményébe nem a receptben előírt hozzávalókat adagolták, s így nem valószínű, hogy a folyamat
végén a nyugatihoz hasonló demokráciát, pluralizmust és világias életszemléletet sikerül
kikotyvasztani.
Az iszlám világát alapjaiban rázta meg a modernizáció. Nagyhatalmi pozíciójából
villámgyorsan csúszott lefelé, s hamarosan véglegesen az európai hatalmak játékszerévé silányult. A
muszlimok a modern korszellem bűvöletében élő gyarmatosítóktól nem kaptak mást, csak
megvetést, mert az európaiak a muszlimok maradiságán, lustaságán, fatalizmusán és a baksisért
kinyújtott tenyerén kívül mást nem akartak meglátni. Számukra az európai civilizáció a haladás
letéteményese volt, s történelmi szemlélet híján képtelenek voltak megérteni, hogy a szemük előtt
kitárulkozó világban olyan agrártársadalmakkal kerülnek kapcsolatba, melyek semmiben sem
különböznek a pár évszázaddal korábbi s akkori állapotában szintén „elmaradott” Európától. A
nyugatiak szilárdan hittek benne, hogy születésük és bőrük színe miatt fensőbbrendűek a keletieknél,
s megvetésüket nem rejtették véka alá. Nincs mit csodálkozni azon, hogy ennek a hozzáállásnak
meglettek a következményei. A nyugati ember értetlenkedve szemléli, hogy a muszlimokból miért
vált ki elkeseredett dühöt annak a kultúrának még az említése is, mely őt szabaddá és magabiztossá
tette. A muszlim társadalmak válasza azonban semmi esetre sem tekinthető furcsának vagy
kirívónak. Az iszlám világa hatalmas kiterjedése és központi elhelyezkedése, stratégiai fontossága
miatt elsődleges célpontjává vált a Közel-Kelet, India, Arábia, Malájföld és Afrika jelentős részét
uralma alá hajtani akaró hatalmak jól átgondolt és módszeresen kivitelezett gyarmatosító



politikájának. A modernizációnak álcázott támadás a muszlim közösségeket az elsők között sújtotta.
Az új Nyugat képében megjelenő kihívásra adott válaszuk nem egyszerűen egy a lehetséges
megoldások közül, hanem paradigmaértékű reakció. A muszlim területeknek esélyük sem volt arra,
hogy a gyarmatosítást sikeresen megúszó és gazdaságát, intézményrendszerét érintetlenül megőrző,
megalázó függőségbe nem kényszerített Japánhoz hasonlóan, zökkenők nélkül, könnyedén vegyék a
modernizáció jelentette akadályokat.
Európa az iszlám világot változó módszerekkel, de egyforma határozottsággal és sikerrel
gyűrte maga alá. A történet a mogul Indiában kezdődött. A XVIII. század második felében brit
kereskedők építették ki hídfőállásaikat Bengálban. Kezdetben, amikor a modernizációs törekvések
még gyerekcipőben jártak, a britek jól megfértek a hindu és muszlim kalmárokkal. A britek indiai
jelenlétének ezt a korszakát Bengál kifosztásaként szokás emlegetni, mert kereskedőik ténykedése
nyomán jóvátehetetlenül tönkrement a helyi kézműipar, és a mezőgazdasági termelés szerkezete is
jelentősen átformálódott. A helybeliek a saját szükségleteiknek megfelelő növények termesztése
helyett a nyugati ipart látták el nyersanyaggal. Bengál a világgazdaság másodrendű szereplőjévé vált.
A modernizálódással és a hatékonyság növekedésével párhuzamosan szilárdult meg a britek saját
fennsőbbrendűségükbe vetett hite. Hittérítői buzgalommal veselkedtek neki, hogy az indiaiakat
civilizálják, s ebben nem kis segítséget kaptak az 1793-tól kezdődően a szubkontinensre érkező
protestáns misszionáriusoktól. A bengáliakat azonban senki sem segítette abban, hogy kiépíthessék
saját ipari társadalmukat. A brit hivatalnokok csak azokat a technikai újításokat vezették be, melyek
révén két legyet üthettek egy csapásra: megszilárdították hatalmukat, és megakadályozták, hogy
Bengál a maga útját járja. A tartomány lakói valóban sokat köszönhettek a jól megszervezett és
hatékonyan működő brit közigazgatásnak, mely sokat tett a természeti csapások, járványok, éhínség
kiküszöböléséért, és elejét vette a helyi háborúknak. Az intézkedések a népesség ugrásszerű
növekedését indították el, ami újabb, megoldásra váró gondokat idézett elő. Mivel Nyugat-Európával
ellentétben Bengálban nem éreztethette hatását a városok elszívó ereje, a földművesek kénytelen
kelletlen szülőhelyükön maradtak, s igyekeztek megbirkózni a túlnépesedés és a szegénység rémével.
Bengál gazdasági kifosztása a politikai hatalom kulcsát adta a britek kezébe. Az 1798-tól
1818-ig terjedő időszakban a britek vérrel vagy szerződésekkel szinte egész Indiát uralmuk alá
hajtották. Kivételt csupán az Indus völgye képzett, melyre végül 1843 és 1849 között tették rá a
kezüket. Időközben a franciák sem tétlenkedtek, és saját birodalmuk összekovácsolásán fáradoztak.
Bonaparte Napóleon 1798-ban megszállta Egyiptomot, mert azt remélte, hogy ha megveti a lábát
Szuezben, sikerül elvágnia az Indiába vezető brit tengeri útvonalat. Hadjáratára magával vitt egy
csapat tudóst, egy könyvtárra való európai irodalmi alkotást, egy tudományos laboratóriumot, és
felszereléséből az arab szövegek nyomtatásához szükséges betűkészletek sem hiányoztak. A
legyőzhetetlennek látszó, bámulatosan hatékony nyugati seregekkel érkező nyugati kultúra
előrenyomulását a muszlim Közel-Keleten nyílt támadásként élték meg. Napóleon egyiptomi és szíriai
hadjárata kudarcba fulladt. Nem titkolt célja egyébként az lett volna, hogy orosz segítséggel északi
irányból mérjen csapást a britek indiai területeire. Terve Iránt stratégiailag fontos országgá emelte.
Nagy-Britannia nem késlekedett, s kiépítette és több mint száz évig fenntartotta bázisát az ország déli
részén. Az oroszok eközben északon terjeszkedtek. Egészen a XX. századig, Irán olajkészleteinek
felfedezéséig egyik nagyhatalom sem törekedett arra, hogy az országot gyarmatként vagy
protektorátusként birodalmához csatolja, de a kádzsár sahot állandó nyomás alatt tartották, aki így
addig egyetlen lépést sem tett, míg legalább egyikük beleegyezését nem bírta. A bengáli példához
hasonlóan mind Nagy-Britannia, mind Oroszország kizárólag az olyan újítások bevezetéséhez járult



hozzá, melyek révén növelhette befolyását. A helyiek sorsát javító, de megszerzett pozícióikat
esetlegesen veszélyeztető találmányok, újítások alkalmazását minden eszközzel gátolták. Iránban
ezért nem épülhetett vasút.
Az európai nagyhatalmak egymás után igázták le az iszlám világ országait. A franciák 1830
ban megszállták Algériát, a britek pedig Ádent kilenc évvel később. Tunézia 1881-ben, Egyiptom
1882-ben, Szudán 1889-ben, Líbia és Marokkó 1912-ben jutott gyarmati sorba. A 1915-ben
megkötött Sykes-Picot-egyezményben Nagy-Britannia és Franciaország, a győzelemben bízva,
megosztozott az első világháborúban a tengelyhatalmak mellett harcoló, haldokló Oszmán Birodalom
területein. A háborút követően a két nagyhatalom az egyezménynek megfelelően protektorátusokat
és mandátumterületeket hozott létre Szíriában, Libanonban, Palesztinában, Irakban és
Transzjordániában. Árulással egyenértékű lépésük nagy felzúdulást váltott ki, mivel az Oszmán
Birodalom egykori arab tartományait korábban a függetlenség ígéretével kecsegtették. A birodalom
szívében az Atatürkként ismertté vált Musztafa Kemál (1881-1938) ügyes politikájával semlegesítette
az európaiakat, és kikiáltotta a független Török Köztársaságot. A Balkánon, Oroszországban és Közép
Ázsiában élő muszlimok az új, bolsevik állam, a Szovjetunió fennhatósága alá kerültek. A Nyugat
befolyása a gyarmati sorból kiemelkedő, függetlenségüket elnyerő országokban sem szűnt meg. A
gazdaság, az olajkitermelés vagy a Szuezi-csatornához hasonló jelentőségű vállalkozások gyakran
továbbra is az egykori gyarmattartók ellenőrzése alatt működtek. Az európai megszállás nemegyszer
keserű gyűlöletet hagyott örökül maga után. A britek 1947-es kivonulását követően az indiai
szubkontinenst felosztották, s területén két, mind a mai napig gyűlölködő s egymás fővárosát
kölcsönösen atomcsapással fenyegető állam jött létre, a hindu India és a muszlim Pakisztán.
Palesztina arab lakóit az ENSZ és a nemzetközi közösség támogatását élvező cionisták üldözték el
szülőföldjükről Izrael Állam megalakulásakor, 1948-ban. A több százezer palesztin kálváriáját
érzéketlen egykedvűséggel tudomásul vevő Nyugat politikája újabb megaláztatást jelentett a világ
muszlimjai számára, s Palesztina elvesztése ennek jelképévé magasztosult.
A kezdetek kezdetén azonban még a muszlimok Nyugat-imádatára is akadt példa. Iráni
értelmiségiek, Mulkum Khán (1833-1908) és Aga Khán Kirmání (1853-1896) még arra biztatták
honfitársaikat, hogy szerezzenek nyugati műveltséget, a saríá-t korszerű, világi jogrendszerre
cseréljék, mert úgy vélték, csak így lehet a haladás útjára lépni. A világiasodás programját meghirdető
körök és a liberális gondolkodású ulamá együttes fellépése vezetett el a 1906-os alkotmányos
forradalomhoz, mely a kádzsár uralkodót arra kényszerítette, hogy korszerű alaptörvényt vezessen
be, korlátozza a monarchia teljhatalmát, és tegye lehetővé a parlamentáris rendszer kiépítését. A
legtekintélyesebb nadzsafi mudzstahid-ok is támogatták az alkotmány ügyét. Sajkh Mohamed
Huszajn Náiní nézeteit legnyomatékosabban Intelmek a néphez című, 1909-ben napvilágot látott
művében fejtette ki. A jogtudós vélekedése szerint az önkényuralom korlátozása összhangban áll a
sía szellemével, a nyugati típusú alkotmányos berendezkedés pedig a Rejtőzködő Imám visszatérése
után sorrendben a második legörvendetesebb dolog. Rifah al-Tahtaví (1801-1873) egyiptomi írót
magukkal ragadták az európai felvilágosodás eszméi, melyek számára a falszafa világát idézték.
Lenyűgözte Párizs, a város, ahol minden tökéletesen működött, csodálattal szemlélte a francia
kultúrát mozgató, racionális precizitást, elámulva látta, hogy még az egyszerű emberek is tudnak írni
olvasni, és irigységgel töltötte el a franciák újítások iránti lelkesedése. Szerette volna, ha egyszer
Egyiptom is része lehet ennek a szép új világnak. Indiában Szajjid Ahmad Khán (1817-1898) kísérletet
tett arra, hogy az iszlámot a nyugati liberalizmus szellemében reformálja meg, s azt hangsúlyozta,
hogy a Koránban ugyanazok a természeti törvények tükröződnek, melyeket a modern tudomány is



felfedezett. Aligarhban főiskolát létesített, ahol a hagyományos muszlim tárgyak mellett a diákok
megismerkedhettek a tudományos kutatások legfrissebb eredményeivel, és tanulhattak angolul.
Szerette volna, ha a muszlimok a britek majmolása nélkül találják meg helyüket a megváltozott
világban úgy, hogy közben nem adják fel saját kultúrájukat.
A gyarmatosítók megjelenését megelőzően is találunk olyan muszlim uralkodókat, akik saját
jószántukból kötelezték el magukat a reformok mellett. II. Mahmúd török szultán 1826-ban
kihirdetett rendeletei egy új kor, a Tanzimát hajnalát jelezték. Reformintézkedéseivel az uralkodó
feloszlatta a janicsárságot, korszerűsítette hadseregét, és technológiai újítások sorát honosította
meg. Abdulhamid szultán 1839-ben közhírré tett gülhánei nyilatkozata az uralkodó és alattvalói
kapcsolatát szerződéses viszonyként értékelte, és a birodalom intézményrendszerének széles körű
átszervezését vetítette előre. Az albán származású Mohamed Ali pasa (1769-1848), egyiptomi
kormányzó ennél is merészebb programmal állt elő. Egyiptomot gyakorlatilag függetlenítette
Isztambultól, és az elmaradott tartományt segítség nélkül, mindössze a saját erejére támaszkodva
vezette át a jelenkor világába. Kegyetlen módszerei jól mutatják, hogy egy-egy ország erőltetett
menetben végrehajtott modernizációja jelentős nehézségekbe ütközik. Politikájának áldozatul esett a
politikai ellenzék, és az a huszonháromezer paraszt, aki az Egyiptom öntözőrendszerének és vízi
útjainak korszerűsítésére kirendelt kényszermunka-brigádokban lelte halálát. A Mohamed Ali nyugati
mintára átszervezett hadseregébe besorozottak gyakran megcsonkították magukat, levágták ujjaikat,
vagy kioltották szemük világát, csak hogy a katonai szolgálattól megmeneküljenek. A kormányzó
Egyiptomot világi állammá kívánta tenni, s programja megvalósításához vallási alapítványok
tulajdonában lévő ingatlanok tömegét koboztatta el, módszeresen elszigetelte és megfosztotta
hatalmától az ulamá-t. Az álim-ok, akik a modernizációt amúgy is a hagyományok ellen irányuló
támadásként értékelték, ennek következtében még inkább elzárkóztak mindentől, ami új, és egész
egyszerűen nem voltak hajlandók tudomásul venni a hazájukban lejátszódott változásokat. Mohamed
Ali unokája, Iszmáíl pasa (1803-1895) még komolyabb sikereket könyvelhetett el. Kifizette a Szuezi
csatorna építésének költségeit, kilencszáz mérföld vasutat fektetett le, több mint ötszázezer hektár
parlagon heverő föld öntözését oldotta meg, korszerű iskolahálózatot alakított ki, külön fiúknak és
külön lányoknak, Kairóból pedig modern várost varázsolt. Nagyra törő tervei rengeteg pénzt
emésztettek fel, az államkincstár csődje az európai részvényesek nevében fellépő briteknek kiváló
ürügyet szolgáltatott ahhoz, hogy 1882-ben megszállják Egyiptomot. Mohamed Ali és Iszmáíl
Egyiptomot független és korszerű országgá akarták alakítani, ám a modernizáció visszafelé sült el, s az
ország a valóságban brit gyarmat lett.
Az első reformerek közül senki sem tette magáévá az Európa átalakítására ösztönző teljes
eszmerendszert. Reformjaik így csak a felszínt karcolhatták. Hibáikból utódaik sem okultak, akik
Szaddam Huszajnnal bezárólag csak a nyugati világ korszerű haditechnikájára és csillogó külsőségeire
áhítoztak, s nem törődtek azzal, hogy mindez mivel jár országuk lakói számára. Az újítók között, nem
kis számban, olyanokat is találni, akik pontosan tisztában voltak a rájuk leselkedő veszélyekkel. Az
első, aki megkongatta a vészharangot, az iráni Dzsamál ad-Dín (1839-1897) volt, aki al-Afghánínak,
vagyis afgánnak neveztette magát, s talán azt remélte, hogy a muszlim világ inkább hallgat majd egy
szunnita afgán, mint egy síita perzsa szavára. A 1857-es szipojlázadás, a brit hadseregben szolgálatot
teljesítő hindu és muszlim katonák felkelése idején épp Indiában tartózkodott, s később is, bármerre
járt Arábiában, Egyiptomban, Törökországban, Oroszországban vagy Európában, lépten-nyomon a
nyugati világ hatalmának jeleivel találkozott. Utazásaiból azt a következtetést szűrte le, hogy a
Nyugat hamarosan maga alá gyűri, eltapossa a muszlimokat. Felmérte, hogy a nyugati minták



sekélyes majmolása mekkora veszélyekkel jár, s arra ösztönözte a muszlim világ népeit, hogy egyesült
erővel szálljanak szembe az európai fenyegetéssel. Azt hangsúlyozta, hogy az új kor
tudományközpontú kultúrájával a saját maguk szabta feltételek alapján kell dűlőre jutniuk, s ebben
roppant fontosságot tulajdonított a hagyományok, jelesül a muszlim hagyományok ápolásának. Az
iszlámnak azonban képesnek kell lennie arra, hogy helyes válaszokat adjon a megváltozott környezet
kihívásaira, hogy racionálisabbá váljék, és jobban alkalmazkodjék az uralkodó korszellemhez. A
muszlimok ezért lázadjanak fel az „idzstihád kapuinak” régóta tartó bezárulása ellen, és ne féljenek
saját józan eszükre hallgatni, ahogy azt a Próféta példája és a Korán is sugallja.
A Nyugat előretörése ismét az iszlám hitélet fókuszába helyezte a politikát. Mohamed próféta
és a muszlimok időről időre teofániaként élték meg a környezetükben zajló eseményeket. Szemtől
szembe találták magukat a történelemből előbukkanó Istennel, aki állandóan egy jobb világ
felépítésére ösztönzött. A muszlimok a politikai események mögött rejlő isteni szándékot fürkészték,
s legnagyobb bukásaik, legsúlyosabb kudarcaik mindig valami újat, valami fontosat adtak teológiai
ismereteikhez, spirituális tapasztalataikhoz. Amikor az Abbászida Kalifátus bukását követően a
muszlimok a Korán szellemiségével nagyobb összhangban álló birodalmat teremtettek, rögtön
kevesebbet kellett aggódniuk az umma jövője miatt, figyelmüket bensőjük kiművelésére fordíthatták.
A mindennapjaikat megzavaró nyugati világ tolakodása azonban lényegi, hitbéli kérdések sorát
vetette fel. A megaláztatások, melyeket az umma kénytelen volt elszenvedni, nem kizárólag a
közösség politikai jövője szempontjából számítottak tragédiának, de a muszlimok lelkét, hitét is
érzékenyen érintették. Gyengeségük, alávetett helyzetük ugyanis azt jelezte, hogy az iszlám
történelme rossz úton halad. A Korán azt ígérte, hogy a kinyilatkoztatott isteni szándék előtt
meghajló közösség nem bukhat el. A muszlim történelem ennek ékes bizonyítékát adta. Sorsfordító
tragédiák idején a legjámborabbak mindig a hitben kerestek menedéket, s kérdéseikre megkapták a
körülményeknek megfelelő választ. Ilyen alkalmakkor az umma nemcsak új életre kelt, hanem újabb,
világraszóló sikereket ért el. Hogyan lehetséges akkor, hogy a hitetlen, istentelen Nyugat egyre
jobban rátenyerel az iszlám világára? Innentől fogva muszlimok sokasága kísérelt meg válasz kapni
erre a kérdésre, s erőfeszítéseik, melyekkel a muszlim történelmet szerették volna visszazökkenteni a
megszokott kerékvágásba, esetenként meglehetősen kétségbeesettnek, sőt reményvesztettnek
tűntek. Az öngyilkos merénylő alakja, akinek felbukkanása nem szokványos jelenség az iszlám
történetében, jól példázza egyes muszlimok meggyőződését, hogy harcuk szinte teljesen kilátástalan.
Al-Afghání politikai ténykedését, mely gyakran meglehetősen különös, sőt esetenként
egyenesen erkölcstelen fordulatot vett, ez a fajta kétségbeesés hatotta át. Egyik tanítványa például
1896-ban meggyilkolta a sahot. Barátja és eszmetársa, az egyiptomi tudós, Mohamed Abdu (1849
1905) mélyebben gondolkodó és mérsékeltebb személyiség volt. Meggyőződése szerint az oktatás és
nem a forradalom a megoldás kulcsa. Abdut mélyen megrendítette a brit megszállás, de kedvelte
Európát, könnyen szót értett az európaiakkal, és jól kiismerte magát a nyugati tudományban és
filozófiában. Nagyra tartotta a modern nyugati világ politikai, jogi és oktatási intézményrendszerét,
de kételkedett benne, hogy ezeket változtatás nélkül meg lehetne honosítani egy Egyiptomhoz
hasonló, vallásos országban, ahol a modernizáció túl nagy sebességgel zajlott le és óhatatlanul
kirekesztette a lakosság nagy hányadát. A legfontosabb teendőnek azt tartotta, hogy a korszerű jogi
és alkotmányos újításokat az átlagember számára ismerős eszmék, az iszlám hagyományainak
talajára helyezzék. Az az ország, melyben az emberek nem értik a törvényeket, könnyen törvények
nélküli országgá válik. Az iszlám hitélethez szervesen hozzátartozó súra, tanácskozás alapelvén
keresztül például a muszlimok képet kaphatnak a demokrácia működéséről. Az oktatásban is sürgős



reformokra volt szükség. A madraszá-kban a hallgatóknak képet kellett kapniuk a nyugati tudomány
legfrissebb eredményeiről, mert csak így segíthettek a muszlimoknak, hogy egy számukra ismerős
környezetben, az iszlám kontextusában tehessék meg a modern világba vezető utat.
A saría korszerűsítése is egyre elengedhetetlenebbnek látszott, s mind Abdu, mind ifjabb
kortársa, az újságíró Rasíd Ridá (1865-1935) tudta, hogy egy hosszú és meglehetősen bonyolult
folyamat előtt állnak. Ridát egyre jobban aggasztotta az arab értelmiségiek elvilágiasodása, akik
nemegyszer ócsárolták a fejlődés gátjának ítélt iszlámot. Ridá attól tartott, hogy ezzel csak legyengítik
az ummá-t, melyet így teljesen kiszolgáltatnak a nyugati imperializmus kényének-kedvének. Ridá állt
elő elsőként egy teljesen korszerű, mégis az iszlám alapelveit hűen követő, a megújított saríá-n
alapuló állam gondolatával. Olyan főiskolát kívánt létesíteni, ahol a diákok a fikh tanulmányozása
mellett megismerkedhettek a nemzetközi jog, a szociológia, a történettudomány, a vallástörténet és
a modern természettudományok alapelveivel és legfrissebb eredményeivel. Mindez ugyanis
garanciát jelentett volna arra, hogy az iszlám jogalkotás a kor szellemének megfelelően fejlődik, s a
keleti és nyugati hagyományok ötvözésével az agrártársadalom igényeire szabott saríá-t sikerül a
Nyugaton kifejlődött, új típusú társadalom elvárásaihoz igazítani.
A reformerek kötelességüknek érezték, hogy az iszlámot megvédjék a nyugati kritikákkal
szemben. Vallási és politikai kérdésekben egyre inkább a Nyugat jelölte ki a muszlimok számára az
irányt. Az indiai költő és filozófus, Mohamed Debál (1876-1938) arra hívta fel a figyelmet, hogy az
iszlám racionalitás tekintetében egyetlen nyugati rendszer mögött sem marad el. Sőt valamennyi
vallás közül Mohamed hite a legracionálisabb és a legfejlettebb. Szigorú egyistenhite
megszabadította az embereket a mitológiától, és a Korán arra ösztönözte a híveket, hogy alaposan
vegyék szemügyre a természetet, tapasztalataikon gondolkozzanak el, és cselekedeteiket soha nem
lankadó figyelemmel vizsgálják. A modern korszellemet mozgató tapasztalati tudás tehát valójában
az iszlámban gyökeredzik. A fenti elmélet a történelem egyfajta, meglehetősen részrehajló és
felettébb pontatlan értelmezése, de semmivel sem elfogultabb, mint a kereszténység
fensőbbrendűségét hirdető és Európát a fejlődés motorjának tekintő korabeli, nyugati álláspont.
Debál az iszlám racionális szellemiségét helyezte előtérbe, s ennek következtében a szúfizmust
lekicsinyelte. A költő egy új és a muszlim világban egyre nagyobb teret hódító irányzat véleményét
visszhangozta, mely kizárólag a modern racionalizmusban látta a kiút lehetőségét, s ezért igyekezett
megszabadulni a misztikus eszmék befolyásától. Debálra nagy hatást gyakorolt a nyugati
gondolkodásmód, s Londonban PhD fokozatot szerzett. Meggyőződése az volt azonban, hogy a
nyugati típusú fejlődés a folyamatosság rovására megy. Az európai közgondolkodás világias
individualizmusa, szerinte, Isten alakját elszemélytelenítette, s bálványszerűnek, sőt rejtett módon
démoninak láttatta. A Nyugat ezért óhatatlanul a pusztulásba rohan. Az Európa kollektív
öngyilkosságának is tekinthető első világháborút követően ezzel a vélekedésével nem is keltett
feltűnést. Debál szerint a muszlimoknak életmentő küldetésük van, feladatuk nem kevesebb, mint
hogy tanúságot tegyenek az emberi élet isteni mozzanatairól, de nem úgy, hogy a világtól elvonultan
elmélkedésbe mélyednek, hanem a saría társadalmi eszményeinek gyakorlati megvalósításával.
Az eddig felsorolt reformerek kivétel nélkül az értelmiség soraiból kerültek ki, valamennyien a
műveltebb rétegekhez szóltak. Az ifjú egyiptomi Haszan al-Banná (1906-1949) olyan szervezetet
hozott létre, mely üzenetüket az egyszerű embereknek közvetítette. A Közel-Keleten
tömegmozgalommá szélesedett Muszlim Testvériség Társasága egyedüliként képviselte azt az
ideológiát, mely egyformán képes volt felkelteni a társadalom valamennyi tagjának figyelmét. Al
Banná tudta, hogy a muszlimok sem lehetnek meg a Nyugat tudományos eredményei, technikai



újításai nélkül, s jól látta, hogy nem úszhatják meg a politikai és társadalmi intézményrendszer
megreformálását sem. A reformerekhez hasonlóan azonban ő is elengedhetetlennek tartotta a
spirituális megújhodást. Al-Bannát könnyekre fakasztotta a Szuezi-csatorna környékén dőzsölő britek
luxuskörnyezete és a kétkezi egyiptomi munkások viskói közötti fényévnyi különbség. Az
aránytalanságokat vallási kérdésként kezelte, és az iszlám szellemiségével összhangban álló
megoldást kívánt találni rájuk. A modern kor kihívásaira a keresztények gyakran dogmáik
megerősítésével válaszoltak, a muszlimok ezzel szemben szociális vagy politikai hátteret átformáló
erőfeszítéseikkel, vagyis a dzsihád-dal. Al-Banná azt hangsúlyozta, hogy az iszlám életforma, s ezért a
vallást nem lehet a magánélet keretei közé szorítani, ahogy azt a nyugati világban tették. Az általa
alapított szervezet igyekezett a Koránt úgy értelmezni, hogy az ne legyen idegen a modern kor
szellemétől, ám emellett kísérletet tett arra is, hogy egyesítse a muszlim nemzeteket, növelje az
emberek életszínvonalát, eltörölje a társadalmi egyenlőtlenségeket, felszámolja az írástudatlanságot
és a szegénységet, és a muszlim országokból kiűzze az idegen megszállókat. A gyarmatosítók a
muszlimokat elszakították gyökereiktől. Ha továbbra is másokat majmolnak, a kultúrájuk elkorcsosul.
A Testvérek, férfiak és nők, megtanulhatták, hogyan kell helyesen imádkozni vagy miként lehet a
Korán szellemével összhangban élni, de al-Banná ennél többet is tett: iskolákat épített, korszerű
cserkészmozgalmat alapított, esti iskolákat szervezett, és olyan főiskolákat hozott létre, ahol a
diákokat felkészítették a köztisztviselői vizsgákra. A szervezet vidéken rendelőket és kórházakat
tartott fenn, olyan üzemeket működtetett, ahol, az állami vállalatokkal szemben, a muszlimokat
rendesen megfizették, s emellett biztosítást és szabadságot is kaptak, és a munkásokat felvértezték a
jogszabályok ismeretével, hogy ki tudjanak állni érdekeikért.
A szervezet, természetesen, nem volt tökéletes. A tagság egy elenyésző része
terrorcselekményekben vett részt, ami az azóta más néven újjászervezett mozgalom betiltásához
vezetett. A társasághoz csatlakozók száma 1948-ra több milliót tett ki, s nagy többségüknek fogalma
sem volt ezekről a szélsőséges megnyilvánulásokról, a szervezet tevékenységét, vallási küldetését, a
muszlimok jólétének érdekében tett lépéseit azonban létfontosságúnak ítélte. A második világháború
kitörésekor már Egyiptom legbefolyásosabb politikai tömörülésének számító szervezet
üstökösszerűen felfelé ívelő pályája megmutatta, hogy bármit gondolnak is az értelmiségiek vagy a
kormányhivatalnokok, az emberek nagy többsége egyszerre szeretne modern és vallásos életet élni.
A szociális munka számos muszlim szervezet tevékenységének meghatározó elemévé vált. Ezek közül
elsőként az Ahmad Jaszin sejk nevével fémjelzett, gázai Mudzsama, Iszlám Kongresszus említendő,
mely hasonló jóléti célokat maga elé tűzve az iszlám tanításaival összhangba állítva ismertette meg az
1967-es háborúban Izrael által megszállt területekről elűzött palesztinokkal a modern világ
jótéteményeit.



Milyen a korszerű muszlim állam?
A gyarmati lét megpróbáltatásai, a viharos kapcsolatok Európával a muszlim társadalmat
kizökkentették a megszokott kerékvágásból. A világ visszavonhatatlanul átformálódott. A muszlimok
eleinte nem is tudták, miként viselkedjenek az európaiakkal, hiszen ehhez hasonló kihívásokkal
korábban nem kellett megbirkózniuk. Ha teljes értékű szereplőként akartak megjelenni a modern
világ színpadán, a muszlimok nem tehettek mást, meg kellett tanulniuk együtt élni a változásokkal. A
Nyugat fontosnak tartotta a vallás és a politika szétválasztását, mert így próbálta megtisztítani a
kormányzatot, a tudományt, a technológiát a konzervatív vallásosság korlátaitól. Európában a
legkülönbözőbb közösségek összetartását erősítő vallásos elkötelezettség helyét a nacionalizmus
vette át. Ez a XIX. század során lejátszódott folyamat azonban egy sor, azelőtt ismeretlen gond
forrásává vált. Az európai nemzetállamok 1870-ben fegyverkezési versenybe kezdtek, melynek
talajából két világháború sarjadt ki. A náci koncentrációs táborok és a szovjet gulágvilág jól példázta,
hogy a világi ideológiák legalább annyira pusztítóak lehetnek, mint a szemellenzős, vaskalapos
vallásosság. A felvilágosodás korában még azt hitték, hogy az oktatás, a műveltség az embereket
ésszerűen gondolkodó, toleráns lényekké varázsolja. Az avítt, messianisztikus nézetekhez hasonlóan
ez a gondolat is hiú ábrándnak bizonyult. Korunk társadalmai végül a demokrácia mellett kötelezték
el magukat, s döntésük nyomán mind több európai és amerikai élhette hétköznapjait igazságosabb és
kiszámíthatóbb körülmények között. A Nyugatnak azonban évszázadok álltak a rendelkezésére ahhoz,
hogy előkészíthesse nagy ugrását a demokrácia korába. Teljesen másként állna a helyzet, ha a
parlamentáris berendezkedést olyan társadalmakra kényszerítenék rá, melyek még mindig a
kizárólagos mezőgazdasági termelésre rendezkedtek be, vagy a modernizáció áldásaiból csak
felszínesen részesültek, vagy ahol az emberek nagy része egy kukkot sem ért a politikai
folyamatokból.
A kereszténység vallásgyakorlatában a politika sohasem játszott központi szerepet. Maga
Jézus mondta, hogy az ő királysága nem e világból való. Az európai zsidók elvi megfontolásokból
évszázadokon keresztül távol tartották magukat a politikától, mely azonban a muszlim
közgondolkodásban roppant fontos helyet foglalt el. Amint korábban láthattuk, a hit igazságainak
kereséséhez a díszletet a politika szolgáltatta. A megváltás nem a bűnök eltörlését, hanem egy olyan
igazságos társadalom megteremtésének ígéretét hordozta, melyben minden férfinak és nőnek adott
a lehetősége a lényének kiteljesedését jelentő teljes és tökéletes odaadásra. A politikai keretek,
ilyeténképpen, roppant jelentőséggel bírnak, s a XX. század nem egy olyan kísérletnek lehetett
szemtanúja, melynek végső célja egy valódi muszlim állam megteremtése volt. Az ilyen
próbálkozásoknak mindig nagy nehézségekkel kellett számolniuk. A jobbító szándék nem lehet igazán
komoly őszinte erőfeszítés dzsihád nélkül, s az efféle törekvéseknek ezer akadályt kell legyőzniük.
A tavhíd eszménye látszólag eleve kizárja a világiasság, a szekularizmus ideálját, ám egykoron
mind a síiták, mind a szunniták igyekeztek lefejteni egymásról a vallást és a politikát. A haszonelvű
politizálás szennyes és gyakran kíméletlen dolog. A muszlim állam nem készen kapott recept szerint
készül, létrehozásához találékonyságra és fegyelemre van szükség, hogy a politikai élet kíméletlen
valósága szabta keretek között is a gyakorlatba átültethető legyen a Korán egyenlőséget hirdető
tanítása. Tévhit a nyugatiak azon állítása, mely szerint az iszlám gátolja leginkább a muszlimokat
abban, hogy korszerű, világi államokat teremtsenek. Abban azonban van némi igazság, hogy a
szekularizáció a muszlim világban mást jelent, mint Nyugaton, ahol a világiasság eszményét
jótéteményként értékelték. John Locke (1632-1704) és filozófustársai szerint a világiasodás az őszinte



és odaadó hit felé vezető út egyik fontos állomása, hiszen a vallást kiszabadítja az állam zsarnoki
öleléséből, és ezzel lehetővé teszi, hogy ettől a perctől fogva csak saját eszményei parancsát kövesse.
A muszlim világban azonban a szekularizmust igen gyakran a vallás és a hívek elleni frontális
támadásként értékelik.
Atatürk például bezáratta a madraszá-kat, betiltotta a szúfí rendeket, és az embereket arra
kényszerítette, hogy nyugati mintára öltözködjenek. Az efféle kényszer gyakran épp az ellenkezőjét
éri el. Az iszlám nem tűnt el Törökországból, csak illegalitásba vonult. Mohamed Ali megpróbálta
ellehetetleníteni az egyiptomi ulamá-t, kisajátította alapítványaikat és jelentősen megnyirbálta
hatalmukat. Kései utóda, Dzsamál Abd al-Nasszer (1918-1970) szélsőséges, iszlámellenes politikát
folytatott, és kíméletlenül leszámolt a Muszlim Testvériséggel. A társaság egy szélsőséges, terrorista
szárnyához tartozó aktivista merényletet kísérelt meg az elnök ellen, de a koncentrációs táborokban
évekig sínylődő sokezernyi Testvér többségének azt rótták bűnéül, hogy röplapokat osztogatott vagy
gyűléseken vett részt. Az iráni sáhok sem maradtak le szekularizációs politikájuk kíméletlenségét
illetően. Rizá Pahlaví sáh (1878-1941) elkobozta az ulamá alapítványait, és a saríá-t civil
jogrendszerrel váltotta fel. Akadályozta a Huszajn tiszteletére rendezett asúra felvonulásokat, és
megtiltotta, hogy irániak haddzs-on vegyenek részt. A hagyományos muszlim ruhatár szintén a tiltott
dolgok listájára került, s Rizá martalócai az utcán szuronyukkal tépték le és szaggatták darabokra az
asszonyok fátylát. A hadsereg 1935-ben Mashadban, a nyolcadik imám sírjánál a Ruházkodási
Törvény ellen békésen tüntetők közé lőtt, és a sortűznek több százan estek áldozatul. Az álim-ok, akik
egykoron Irán-szerte korlátlan hatalommal bírtak, tétlenül kellett hogy végignézzék, ahogy
befolyásuk semmivé foszlik. Mudarrisz ajatollah ugyan a parlamentben vakmerő támadást intézett a
sáh ellen, de ezért nagy árat fizetett. A kormányzat 1937-ben eltetette láb alól, s ezt követően az
ulamá már nem mert protestálni. Rizá fia és utóda, Mohamed Rizá sáh (1919-1980) apjához hasonló
gyűlölettel és megvetéssel tekintett az iszlámra. A rendszer ellen az utcán tiltakozó madrasza-diákok
százait lőtték agyon, vallási főiskolák tucatjait zárták be, tekintélyes álim-okat kínoztak halálra,
vetettek börtönbe, vagy kényszerítettek száműzetésbe. A világi kormányzat politikájában a
demokráciát még nyomaiban sem lehetett felfedezni. A sáh titkosszolgálata, a SZAVAK ítélet nélkül
tartott embereket fogva, kínozta és megfélemlítette őket, s már csak az irániak reményeiben élt az
őket képviselő kormányzat ábrándja.
A nacionalizmus eszméje, melytől a XX. század végén még maguk az európaiak is igyekeztek
megszabadulni, szintén súlyos gondokat okozott. Az umma egysége féltett kincsnek számított a
muszlim közgondolkodásban. Most pedig a muszlimok egyszer olyan önálló királyságokban és
köztársaságokban találták magukat, melyek határait a nyugatiak húzták meg, a saját szájuk íze
szerint. A nemzeti gondolatot nem volt egyszerű elplántálni az emberek tudatában akkor, amikor
ahhoz szoktak hozzá, hogy oszmánli alattvalónak vagy a dár al-iszlám lakójának vallják magukat. A
nemzeti érzület gyakran nem hordozott egyebet, mint a nyugatiak uralmától való megszabadulás
vágyát. Egyes új nemzeteket úgy alkottak meg, hogy egyes csoportjai ne férjenek meg egymással.
Szudán déli részén például keresztények élnek, míg az északi területeket muszlimok lakják. Olyan
embereknek, akik már generációk óta vallási hovatartozásuk szerint határozták meg önmagukat,
nehéz feladatnak bizonyult közös „szudáni” tudatot adni. Libanonban, ahol a lakosság majdnem
egyenlő arányban oszlott meg a három nagy, mindig is önálló felekezet – a szunnita, a síita és a
maronita keresztény – között, még rosszabb volt a helyzet. A hatalom igazságos megosztása
megoldhatatlan feladatnak bizonyult. A népesedés időzített bombája felrobbant, s a véres
polgárháború (1975-1990) tragikus módon több részre szakította az országot. Más országokban



jelesül Szíriában, Egyiptomban vagy Irakban – a nemzeti eszmét csak a társadalmi elit tette magáévá,
a hagyománytisztelő, konzervatív életszemléletű tömegek azonban nem. Iránban a Pahlavík
nacionalizmusa iszlámellenességgel párosult, hiszen a sáh az országot meg akarta tisztítani a síától,
hogy helyette az ókori perzsa kultúrát emelje a hivatalos állami ideológia szintjére.
A demokrácia kérdése is kemény diónak bizonyult. A muszlim színezetű modernizáció
kimunkálásán fáradozó reformerek nem győzték hangsúlyozni, hogy a demokrácia önmagában véve
semmiképpen sem ellentétes az iszlám világszemléletével. Az iszlám jogrendje a súra, „tanácskozás”
és az idzsma, „közmegegyezés” pilléreire épül. A törvények ugyanis kizárólag az umma jelentős
részének egyetértésével léphettek csak hatályba. Az első négy kalifát, a rasíd-okat többségi
szavazattal választották meg. Ez tehát egybevágott a demokrácia követelményeivel. A gondot a
Nyugat felfogása jelentette, mely a népképviseletet „a népből, a nép által, a népért választott
kormányzattal” tette egyenlővé. Az iszlám szerint kormányzásra csak és kizárólag Isten adhat
felhatalmazást. Az a mód, ahogy a nyugati álláspont az embereket előtérbe helyezte, az iszlámban az
egyik legfőbb bűnnek, „bálványimádásnak” számít, hiszen az Egyedülvaló örök és kizárólagos
hatalmának egy részét másokra ruházza. Mégis létezett olyan áthidaló megoldás, mely a muszlim
országok számára lehetővé tette, hogy a nyugati jelszavak szajkózása nélkül honosíthassák meg a
népképviselet rendszerét. A demokrácia azonban a valóságban gyakran nem az eszmények tükreként
valósult meg. Az irániak az 1906-os alkotmányos forradalmat követően felállították a parlamentet, a
Madzsliszt, de az oroszok segítettek a sahnak feloszlatni a testületet. Az 1920-as években, amikor
Nagy-Britannia Iránt protektorátusává szerette volna tenni, az amerikaiak rájöttek, hogy a britek a
számukra kedvező végeredmények biztosítása érdekében csaltak a választásokon. A modernizációs
program sikere érdekében a Madzsliszt feloszlató és a demokrácia egyik fontos értékét jelentő
emberi jogokat folyamatosan semmibe vevő Mohamed Rizá sahnak nyújtott amerikai támogatás
felvetette annak gyanúját, hogy az Egyesült Államok kettős mércével mér. A Nyugat nagydobra verte,
hogy saját polgárai számára megteremtette a demokráciát, de a muszlimokat arra kényszerítették,
hogy egy zsarnok önkényuralma alatt éljenek. Egyiptomban 1923 és 1952 között tizenhétszer
tartottak általános választásokat, s minden alkalommal a Vafd párt győzött. Kormányt azonban csak
ötször alakíthatott. Vagy a britek, vagy a király meghátrálásra késztették politikusaikat.
A modern és demokratikus nemzetállam megteremtése, ahol a vallás az emberek
magánügyévé válik, ilyen körülmények között meglehetősen nehezen járható útnak bizonyult a
muszlimok számára. Léteztek azonban kedvezőbb megoldások is. Az 1932-ben kikiáltott Szaúd-arábiai
Királyság a vahhábita irányzatra épül. A hivatalos álláspont szerint alkotmányra nincs szükség, hiszen
a kormányzat a Korán betű szerinti értelmezését tekinti vezérelvének. A szent könyv azonban vajmi
kevés jogi fogódzót ad, s a gyakorlat azt bizonyította, hogy szükség van egy átfogóbb törvényi
szabályozásra. A szaúdík magukat tekintették az Arab-félszigeten kiforrott ősiszlám egyedüli
örököseinek, az ulamá pedig garantálta a rezsim legitimitását. A királyok ezért cserében kötelezővé
tették alattvalóik számára a hagyományos vallási értékek tiszteletben tartását. A nőket elkülönítik és
elrejtik az idegenek tekintete elől, bár a Próféta korában mindez nem volt szokás. A szerencsejátékot
és az alkoholfogyasztást betiltották, felélesztették és a jogrendbe emelték az olyan hagyományos
büntetésfajtákat, mint például a tolvaj kezének levágása. A muszlim országok és szervezetek
többsége azonban nem hiszi azt, hogy a Korán szellemében fogant előírások szigorú betartásának
feltétlenül együtt kell járnia a középkori büntetési tételek újbóli bevezetésével. A Muszlim
Testvériség például már a kezdetek kezdetén idejétmúltnak és helytelennek ítélte a szaúdi
megoldást, és azt mondta, hogy a hagyományos muszlim büntetési módok felélesztése különösen a



szaúdi uralkodó osztály fényűző gazdagságának és a javak igazságtalan elosztásának fényében
visszatetsző, arról nem is beszélve, hogy sérti is a Koránban meghirdetett alapvető értékeket.
Pakisztán szintén a muszlimok legújabb kori útkeresésének kiváló példája. Az állam
létrehozója, Mohamed Ali Dzsinna (1876-1948) a modern világi eszmények lelkes híve volt.
Avrangzéb uralkodása óta az indiai muszlimok lába alól mintha kicsúszott volna a talaj. Aggódtak
kultúrájuk jövője miatt, és tartottak a hindu többség erejétől. Félelmeik csak erősödtek azt követően,
hogy a britek 1947-ben felosztották a szubkontinens területét, és a kirobbanó felekezeti
villongásokban sok ezren vesztették életüket. Dzsinna olyan politikai közeg megteremtésére tett
kísérletet, melyben a muszlimok nem érzik magukat megbélyegzettnek, s semmilyen szempontból
sem szenvednek hátrányt vallási hovatartozásuk miatt. Tisztázásra várt azonban egy korántsem
lényegtelen kérdés, az, hogy egy, az iszlám jelképeire építő muszlim állam esetében mit is jelent a
„világi” jelző. Az Abu Alá Mavdúdí (1903-1979) által alapított Dzsamaát-i Iszlámí a saría szigorúbb
betartatását szerette volna elérni, és az 1956-ban elfogadott alkotmány Pakisztánt muszlim
köztársaságnak nevezte. A hivatalosan kinyilvánított szándékot azonban a politikai
intézményrendszernek is tükröznie kellett. Mohamed Ajjub Kán (1958-1969) kormánya azt a fajta
szélsőségesen erőszakos szekularizációs politikai irányvonalat tette magáévá, melyről már esett szó.
Államosította a vallásos alapítványok, a vakf-ök vagyonát, korlátozta a madraszá-kban folyó oktatást,
és egy vegytisztán világi jogrendet erőltetett az országra. Célja az volt, hogy az iszlámot állami
felügyelet alatt álló vallássá tegye, mely nem nagyon lép ki a magánélet keretei közül, s ezzel magára
haragította az iszlám elkötelezett híveit, ami rövid úton a bukásához vezetett.
Az 1970-es években a kormány legelszántabb ellenzékét az iszlámpárti erők adták, és a
baloldali, világi nézeteket valló miniszterelnök, Zulfikár Ali Bhutto (1928-1979) kisebb-nagyobb
gesztusokkal megpróbált a kedvükben járni. Betiltotta az alkoholfogyasztást és a szerencsejátékot, de
mindez túl kevésnek bizonyult. 1977 júliusában az elkötelezett muszlim Ziá al-Hakk sikeres puccsot
hajtott végre, és egy látszólag az iszlám szelleméhez közelebb álló kormányzatot állított fel.
Felélesztette a hagyományos muszlim viseleteket, és ismét hatályosnak nyilvánította a muszlim
kereskedelmi és büntetőjogot. Ziá elnök azonban meglehetősen szűk mozgásteret engedélyezett az
iszlámnak a politikában és a gazdaságban, ahol inkább világias irányvonala érvényesült. Ziá al-Hakk
1988-ban egy légi szerencsétlenségben életét vesztette, s halálát követően a pakisztáni politikai
életet az etnikai feszültségek, a felsőbb osztályok tagjainak rivalizálása és korrupciós ügyei határozták
meg, s az iszlámpárti erők némiképp háttérbe szorultak. Az iszlám lényeges eleme Pakisztán állam
önmeghatározásának, és a vallás folyamatosan jelen van a közéletben, de a napi politikára vajmi
kevés befolyást gyakorol. Ez a fajta megoldás, a vallás és a politika szétválasztása kísértetiesen
emlékeztet arra az útra, melyet az Abbászidák és a mongolok követtek. Az állam megrendszabályozta
a vallásos pártokat, de ez a helyzet távolról sem tekinthető eszményinek. Indiához hasonlóan
Pakisztán is csillagászati összegeket fordít atomarzenáljának kiépítésére, miközben a lakosság több
mint egyharmada reménytelen szegénységben nyomorog, s ez az aránytalanság nem engedi
nyugodni az őszintén hívők lelkiismeretét. A tevőlegesen politizáló muszlimok, akik úgy érzik, hogy az
állam háttérbe szorítja őket, a szomszédos Afganisztán fundamentalista tálib kormányzata felé
kacsingatnak.
Az a tény, hogy a muszlimoknak mindez idáig nem sikerült egy olyan államszerkezetet
kialakítaniuk, mely tökéletesen megfelel a XX. század követelményeinek, nem jelenti azt, hogy az
iszlám és a korszerűség két, egymással éles ellentétben álló, összeegyeztethetetlen fogalom volna. Az
igazhívőket történelmük során mindig is foglalkoztatta a kérdés, miként lehetne az iszlám eszméit egy



állami intézményrendszer keretein belül megvalósítani, s hogyan ismerjék fel a kormányzásra
leginkább alkalmas vezetőt. Valamennyi vallási értékhez hasonlóan a mélyen vallásos muszlim állam
gondolata is a transzcendens világhoz kapcsolódik, s mint ilyen földi eszközökkel sohasem valósítható
meg teljesen, hiszen az emberi lények küzdenek érte, akik kivétel nélkül gyarlók és esendők. A hit, a
vallásgyakorlat eszményi körülmények között sem sétagalopp, de korunk kultúráinak e világi
racionalizmusa különleges terheket ró a világvallások híveire. A keresztények, akik számára a
dogmatika nagyságrendekkel előrébb való a politikánál, jelenleg hitelvi kérdésekkel birkóznak és
azért küzdenek, hitük a modern kor emberéhez is szóljon. Krisztus isteni természetéről vitatkoznak, s
míg egyesek ragaszkodnak a hagyományos felfogáshoz, mások radikálisan új utakat keresnek. Az
eszmecserék időnként szokatlanul heves vitákká, durva szócsatákká fajulnak, ami nem csoda, hiszen a
kérdés a keresztény tanítás lényegét, a vallásos hit egyik legsarkalatosabb pontját érinti. A vallásos
muszlim államért folytatott küzdelem ennek muszlim megfelelője. Éljenek bármely korban is, a
hitüket igazán komolyan gondoló embereknek arra kell törekedniük, hogy vallásuk megfelelő
válaszokat tudjon adni a kor kihívásaira. Az eszményi muszlim kormányzatért vívott harcot tehát hiba
volna rosszul értelmezett, torz jámborságnak titulálni, hiszen ez a törekvés az iszlám
vallásgyakorlatának szerves és elválaszthatatlan velejárója.



A fundamentalizmus
A nyugati média szereti azt sugallni, hogy a vallásosság „fundamentalizmusnak” nevezett,
állandóan védekezésre kényszerülő és gyakran felettébb harcias megnyilvánulása kizárólag az
iszlámra jellemző. Ez azonban óriási tévedés. A fundamentalizmus világjelenség, s a modern kor
kihívásaival birkózva valamennyi jelentősebb hithagyomány világra segítette a maga fundamentalista
válaszát. Beszélhetünk zsidó fundamentalizmusról, keresztény fundamentalizmusról, hindu
fundamentalizmusról, buddhista fundamentalizmusról, szikh fundamentalizmusról, sőt konfuciánus
fundamentalizmusról is. Ez a fajta szellemi irányzat először a XX. század kezdetén az amerikai
keresztény közösségekben jelent meg, és ez korántsem véletlen. A fundamentalizmus nem egységes
gondolkodásmód. A különféle indíttatású fundamentalizmusok, akár egy vallásrendszer keretein
belül is, más és más forrásból táplálkoznak, önálló életet élnek, saját jelkép- és gesztusrendszert
fejlesztenek ki. Ám való igaz, hogy megnyilvánulásaikban igencsak hasonlítanak egymásra. A
fundamentalista mozgalmak, amint arról már szó volt, nem azonnal, egy gombnyomásra ugranak elő,
hogy megbirkózzanak a nyugati típusú modernitás rémeivel, hanem olyan pillanatokban jelennek
meg, amikor a korszerűsítés folyamata már jelentős utat tett meg. A vallásukhoz hű hívek először
hagyományaikat igyekeznek átformálni, és megpróbálják összeegyeztetni hitük eszményeit a kor
elvárásaival, ahogy a muszlim reformerek is tették. A mérsékelt elképzelések kudarca azonban
egyeseket szélsőséges megoldások keresésére ösztönöz, s ezzel megszületik a fundamentalista
mozgalom. Visszatekintve, ma már kézenfekvőnek tűnik, hogy a fundamentalizmus először az
Egyesült Államokban, a haladás fáklyavivőjének tartott országban ütötte fel a fejét, s a világ többi
részén csak később bukkant fel. A három egyistenhívő vallás közül utoljára az iszlámban, az 1960-as,
1970-es években, az egyre inkább gyökeret verő nyugati kultúra ellenpólusaként jelent meg a
fundamentalista irányvonal. Ez a fajta megközelítés azonban ekkor már nem számított ismeretlen
jelenségnek a modernizációnak régebb óta kitett keresztény és zsidó közösségekben.
A fundamentalista irányzatok, függetlenül attól, hogy mely vallás talajában gyökeredznek,
több szempontból is kísértetiesen hasonlítanak egymásra. Eszmerendszerükön átsüt a csalódottság, a
kiábrándultság, mert úgy érzik, a modern világ nem váltotta be a hozzá fűzött reményeket.
Valamennyi fundamentalista irányzat, melyet alkalmam nyílt tanulmányozni, meg van győződve róla,
hogy a világi kormányzat a vallás megsemmisítésére tör. Érzésük az esetek egy részében nem
nélkülöz minden alapot. Láthattuk, hogy a szekularizációt gyakran felülről erőltették rá a muszlim
közösségekre. A fundamentalisták az „aranykornak” tűnő, a modernizációt megelőző időszakban
vélik felfedezni szellemi gyökereiket, de ez korántsem jelenti azt, hogy vissza szeretnének lépni a
sötét középkorba. Esetükben hamisítatlan mai mozgalmakról van szó, melyeket csak ez a kor
segíthetett világra. Vallásuk újraértelmezésében bámulatos találékonyságról és gyakran meglepő
radikalizmusról tesznek tanúbizonyságot. A fundamentalizmus mint jelenség napjaink jellegzetes
terméke. Ha valahol gyökeret vernek a korszellemnek megfelelő újítások, ott az erre adott tudatos
válaszként számítani lehet a fundamentalizmus kiérlelődésére is. A fundamentalisták gyakorta oly
módon fejezik ki ellenvéleményüket, fenntartásaikat egy-egy friss megoldással szemben, hogy
hagyományukból kiemelik és zászlajukra tűzik az adott újítások elleni támadáshoz hatékony muníciót
szolgáltató elemeket. A fundamentalista mozgalmak, még az Egyesült Államokban is, meglehetősen
sokat bírálják a demokráciát és a világias gondolkodást. A női emancipáció napjaink civilizációjának
egyik fontos vívmánya, ezért a fundamentalisták a hagyományos, az agrártársadalmak korában
gyökeredző nemi szerepeket állítják példának, s az asszonyokat fátylak mögé, a házak falai közé



kényszerítik. A fundamentalista közösségek tehát a modern világ egyfajta árnyéktársadalmaként is
felfoghatók, melyek azonban ráirányítják a figyelmet a „haladás” fogyatékosságaira.
A fundamentalisták a szekularizáció kíméletet nem ismerő bajnokai nélkül nem léteznének. A
fundamentalisták a liberális elveket valló és modernizáció mellett kiálló kormányzatok szinte minden
lépését ellenük elkövetett merényletként fogják fel, s így nézeteik, viselkedésük meglehetősen
radikális formát ölt. A Tennessee-ben lezajlott, Scopes-ügyként elhíresült pert követően (1925),
melynek során fundamentalista protestánsok az evolúció elméletének iskolai oktatását próbálták
megakadályozni, a sajtó kigúnyolta álláspontjukat. Teológiai nézeteik ennek hatására a szélsőségesen
aggályos, betű szerinti értelmezést tették mérvadóvá, haladásellenességük érezhetően felerősödött,
és a politikai paletta bal oldaláról a jobb szélre sodródtak. Minél hevesebb a szekularizáció
fáklyavivőinek rohama, annál eltökéltebb a fundamentalisták válasza. A fundamentalizmus egy olyan
társadalmi szakadékra hívja fel a figyelmet, melynek két partján a világi kultúra elszánt hívei és
ellenzői állnak szemben egymással. Ahogy telik az idő, a két tábor között mindinkább megmerevedik
az arcvonal. A fundamentalizmus tehát eleinte egy adott kultúrán belül, a liberálisokkal vagy a
szekularizáció lelkes támogatóival folytatott vitafolyamatnak indul. Példának okáért a muszlim
fundamentalisták gyakran sokkal inkább saját, a modern civilizációt világosabb színekben látó
honfitársaik vagy hittestvéreik ellen fordulnak, semmint hogy a külső ellenséggel, a Nyugattal vagy
Izraellel vennék fel a harcot. A fundamentalisták gyakran hátat fordítanak az általános
vallásgyakorlatnak, és a vallási előírások szigorú betartását mércéül szabó, zárt közösségeket hoznak
létre. Ezt az utat választották például Jeruzsálem vagy New York ultraortodox zsidói.
Sündisznóállásaikból később a legkülönfélébb célpontok ellen indítanak heves támadásokat, melyek
egyedüli célja az, hogy a többséget visszatérítsék az igaz útra és a világot újra szakrálissá tegyék. A
fundamentalisták szinte kivétel nélkül úgy érzik, hogy létükért küzdenek, és mivel tovább már nem
hátrálhatnak, más megoldás nem lévén, ki kell törniük szorult helyzetükből. Ilyen tudatállapotban,
ritkán ugyan, de egyesek terrorcselekményeket követnek el. A nagy többség azonban tartózkodik az
erőszaktól, s nem akar mást, mint hitét hagyományos és törvényes körülmények közé helyezni.
A fundamentalisták jelentős sikerként könyvelhetik el, hogy a vallást a partvonalon kívülről a
pálya közepére terelték, s így ismét fontos tényezőként jelenhet meg a nemzetközi politika
színpadán. Ez a fejlemény a XX. század közepén, a szekularizmus aranykorában elképzelhetetlennek
tűnt. Az 1970-es évek óta ez a folyamat játszódott le az iszlám világában. A fundamentalizmus
azonban sokkal több, mint a vallás politikai célokra történő „használata”. A fundamentalista
irányzatok követői valójában az isteni tényezőt a közéletből kiszorítani igyekvő, világias nézeteket
vallók ténykedése ellen lázadnak. Tiltakozásuk reményvesztett kísérlet arra, hogy a modern világban
az erkölcsi és lelki értékeket tegyék mérvadóvá. A fundamentalistákat mozgató kétségbeesés és
aggodalom azonban könnyen eltorzíthatja az adott vallásos hagyományt, mert a megbékélést és
megértést hirdető tanítások helyett a harciasabb gondolatokat tolja előtérbe.
A muszlim fundamentalizmus szinte tökéletesen egybevág az eddig elmondottakkal. Tévedés
tehát azt képzelni, hogy az iszlámon belül létezik egy erősen militáns és fanatikus irányzat, mely a
muszlimokat az újítások heves és hangos elutasítására ösztönzi. A muszlim fundamentalisták nem
sokban különböznek más vallású eszmetársaiktól, akik szintén a modern, e világi társadalommal
szembeni fenntartásaiknak adnak hangot. Nem szabad elhallgatni, hogy a muszlimok elutasítják a
fundamentalizmus bélyegét, és nagyon helyesen arra hívják fel a figyelmet, hogy magát a fogalmat
eszmerendszerükre büszke amerikai protestánsok találták ki, s a szónak pontos arab megfelelője nem
létezik. Az uszúl szó, amint azt láthattuk, az iszlám jogrend alapelveit, fundamentumait jelenti, s mivel



ezeket valamennyi muszlim elfogadja, azt is mondhatnánk, hogy a muszlimok kivétel nélkül az
uszúlijja, fundamentalizmus lelkes támogatói. Minden fogyatékossága ellenére kénytelenek vagyunk
ezt a szót használni a harcias vallási irányzatok jelölésére, s valóban embert próbáló feladat nála jobb
megoldást találni.
Az egyik legelső fundamentalista ideológusnak a pakisztáni Dzsamaát-i Iszlámí megalapítóját,
Mavdúdít tartják. Látta, hogy a hatalmas Nyugat felsorakoztatja erőit, s az iszlám eltaposására készül.
A muszlimokat arra buzdította, hogy ha nem akarják végignézni vallásuk, kultúrájuk pusztulását,
fogjanak össze a létüket fenyegető, terjeszkedő szekularizmus ellen. A muszlimok már korábban is
kerültek szembe ellenséges népekkel, a bukást is megtapasztalták, ám al-Afgání óta egy új elem
honosodott meg a muszlim közgondolkodásban. A nyugati fenyegetés folyamatos védekezésre
késztette a muszlimokat. Mavdúdí megvetette a világias szellemiséget, és kidolgozta a felszabadítás
teológiájának muszlim változatát. Mivel az Isten az egyedüli úr, emberi lények parancsának senki sem
köteles engedelmeskedni. A gyarmatosítók elleni harc nemcsak jog, hanem kötelesség is. Mavdúdí
világméretű dzsihád-ra szólított fel. A Próféta fegyvert ragadott a dzsáhilijja, az iszlám előtti kor
„tudatlansága” és barbarizmusa ellen. Az ő példája nyomán a muszhmoknak, ha foggal-körömmel is,
de szembe kell szállniuk a Nyugat újkori dzsáhilijjá-jával. Mavdúdí azzal érvelt, hogy a dzsihád az
iszlám egyik pillére. Ez természetesen új gondolatnak számított. Korábban még senki sem állt elő
azzal, hogy a dzsihád egyenértékű volna az iszlám öt hagyományos pillérével, de Mavdúdí úgy vélte,
hogy a fenyegető vészhelyzet feljogosítja egy ilyen új megoldásra. A rettegés, a félelem a kulturális és
vallási megsemmisüléstől egy meglehetősen szélsőséges és az erőszak veszélyét hordozó
hittorzuláshoz vezetett.
A szunnita irányzat muszlim fundamentalizmusa igazi szülőatyjának azonban mégsem
Mavdúdí, hanem Szajjid Kutb (1906-1966) tekinthető, akire nagy hatással voltak a pakisztáni
ideológus gondolatai. Szajjid Kutb kezdetben egyáltalán nem tartozott a szélsőséges eszmék hívei
közé. Épp ellenkezőleg, nagy lelkesedéssel fordult a Nyugat kultúrája és a szekularizáció eszményei
felé. A reformok elkötelezett pártolója maradt azt követően is, hogy 1953-ban belépett a Muszlim
Testvériség társaságába, és azon fáradozott, hogy kidolgozza a nyugati demokráciák muszlim
változatát, mely elképzelései szerint mentes lett volna a vegytisztán e világi ideológiától. A
szervezettel fenntartott kapcsolatáért al-Nasszer 1956-ban bebörtönözte, és a koncentrációs
táborban eltöltött idő arról győzte meg, hogy a mélyen vallásos emberek és az e világi szellemiség
lelkes hívei között áthidalhatatlan szakadék tátong, s így egy közösségen belül nem élhetnek békében
egymással. Kénytelen volt végignézni Testvérei megkínzását és meggyilkolását, s a látottak hatására a
vallást Egyiptomban eljelentékteleníteni igyekvő al-Nasszer politikájában elkezdte felfedezni a
dzsáhilijja ismérveit. Ez a fajta „tudatlanság” számára egyet jelentett a hit ősellenségének számító
barbarizmussal, mellyel a Próféta példáját követve valamennyi muszlimnak kötelessége
szembeszállni. Mavdúdí csak a nem muszlim társadalmakat tekintette „tudatlannak”, dzsáhilí-nak.
Kutb ennél messzebbre ment. A muszlim történeti irodalomban a dzsáhilijja fogalmát Arábiával
kapcsolatban, az iszlám megjelenése előtti korszak jelölésére használták, de Kutb most a korabeli
muszlim társadalmat is ezzel a címkével illette. Bár külsőleg al-Nasszer és a hozzá hasonló
államférfiak az iszlám elkötelezett híveinek mutatták magukat, szavai és tettei ékesen bizonyították,
hogy a hitet eldobta magától. A muszlimoknak kötelességük megdönteni az ilyen vezető hatalmát,
ahogy Mohamed is megadásra kényszerítette saját kora dzsáhilijjá-ját, a pogány mekkai elitet.
Al-Nasszer erőszakos szekularizmusa Kutbot az iszlám olyasfajta értelmezésére sarkallta, mely
félremagyarázta mind a Korán tanítását, mind a Próféta életének üzenetét. Kutb a muszlimok elé



követendő példaként a Próféta alakját állította, és mindenkit arra buzdított, hogy fordítson hátat a
szokványos társadalomnak, ahogy hidzsrá-ja során Mohamed is elhagyta Mekkát és Medinába
költözött, hogy a dzsihád kegyelmet nem ismerő harcosaként szálljon csatába a hit ügyéért.
Mohamed azonban végső sikerét találékony, erőszakmentes politikájának köszönhette. A Korán is azt
hangsúlyozza, hogy vallási kérdésekben nincs helye sem erőszaknak, sem kényszernek, és a szent
könyv szellemisége, melytől alapvetően idegen a kirekesztés és az elszigetelés gondolata, a
befogadást és a megértést hirdeti. Kutb szerint a Koránnak a toleranciáról szóló tanítása csak és
kizárólag az iszlám politikai győzelme és a muszlim állam létrehozása után ültethető át a gyakorlatba.
Ez az újfajta, megalkuvást nem ismerő álláspont a fundamentalista irányzatokat létrehozó
félelmekből táplálkozott. Kutb nem természetes halállal halt meg. Al-Nasszer személyes parancsára
1966-ban kivégezték.
Kutb nézetei valamennyi szunnita fundamentalista mozgalmat megihlették. Legközismertebb
talán azoknak a muszlimoknak az esete, akik saját népe elnyomása miatt dzsáhilí-nak bélyegezték és
meggyilkolták Anvar al-Szadatot. Az Afganisztánban 1994-ben hatalomra került tálibok is magukévá
tették Kutb álláspontját. Rendíthetetlenül azon voltak, hogy a gyakorlatban is megvalósítsák az
eszményeket, melyeket az ősiszlám kristálytiszta szellemiségéhez legközelebb állónak tartottak. A
kormányt álim-ok irányították, a nőket lefátyolozták, és nem engedték dolgozni. A rádió és a televízió
csak vallásos műsorokat sugározhatott, és újra bevezettek két középkori muszlim büntetési módot, a
csonkítást és a megkövezést. Egyes nyugati körök szeretik a tálibokat tipikus muszlimoknak láttatni, a
valóság azonban az, hogy a tálib rezsim lábbal taposta az iszlám legszentebb alapelveit. A madraszá
kból kikerülő tálibok, „tudást keresők” többsége pastu törzsekből származott, amelyek hadat viseltek
a kormányzatot északról támadó nem pastu közösségek csapatai ellen. A Korán és a Próféta
határozottan tiltotta az etnikai alapú megkülönböztetést. A tálibok durván elnyomták a
kisebbségeket, ami gyökeresen ellenkezik a szent könyv tanításával. A nők hátrányos
megkülönböztetésének még a gondolata is idegen volt a Próféta és az első umma számára. A tálibok
tipikus fundamentalisták, s ezt jól bizonyítja a pakisztáni madraszá-kban felszedett, meglehetősen
szűk látókörű iszlámértelmezésük, mely a vallást teljesen eltorzítja és az eredeti szándékokkal
ellentétes irányba tereli. Más nagy valláshagyományokhoz hasonlóan, a túlélésért folytatott harcban
a hit a muszlim fundamentalisták kezében is az elnyomás, sőt nemegyszer a fizikai erőszak fegyverévé
silányul.
A szunnita fundamentalisták többsége nem foglal el a tálibokéhoz hasonlóan szélsőséges
álláspontot. Az 1970-es, 1980-as években szárba szökő fundamentalista irányzatok kevésbé radikális,
ám mégis jellemző módon kísérelték meg átformálni az őket körülvevő világot. Az 1967-es,
úgynevezett hatnapos háborút, melyben Izrael megsemmisítő vereséget mért az arab csapatokra, az
egész Közel-Keleten látványos vallási fellendülés követte. Az al-Nasszerhez hasonló, világi nézeteket
valló politikusok hiteltelenné váltak. Az emberek úgy érezték, a muszlimoknak azért kellett elbukniuk,
mert nem törődtek eleget hitükkel. Saját szemükkel látták, hogy míg a világi ideológiák és a
demokrácia jól működött Nyugaton, az iszlám világában áldásaikat csak a társadalom felsőbb rétegei
élvezhették, az átlag muszlim nem. A fundamentalizmus valójában „posztmodern” szellemi
irányzatnak is tekinthető, mely elutasítja, megtagadja a modern világot lelkesedéssel eltöltő
közkeletű hiedelmeket, eszméket, többek között a gyarmatosítást. Az iszlám világában diákok, kétkezi
munkások kezdték el átformálni környezetüket. Az egyetemeken és a gyárakban imahelyeket jelöltek
ki, ahol elvégezhették az előírásos szalát-ot; Bánná példáját követve iszlám színezetű jótékonysági
szervezeteket állítottak fel annak bizonyítására, hogy Mohamed vallása többet törődik a hétköznapi



emberekkel, mint a világi kormányzat. Amikor diákok egy kicsinyke, árnyas zöld területet vagy egy
egyetemi hirdetőtáblát az iszlám „ellenőrzése alá vontak”, nyugodtan azt érezhették, hogy aprócska,
mégis jelentős lépést tettek azért, hogy a világias társadalomból kiszorított iszlámot ismét a
középpontba állítsák, és a világnak legalább egy picinyke szeletét visszahódították vallásuknak. Egyre
kijjebb tolták az isteni fennhatóság határait, valahogy úgy, ahogy a Jordán nyugati partján fekvő,
megszállt területeken a fundamentalista zsidók telepeikkel az egykoron arabok lakta földet
visszaszerezték a judaizmus számára.
Hasonló megfontolás húzódik a hagyományos muszlim ruházkodási szokások
felelevenítésében. Amennyiben ez az emberek akarata ellen való, ahogy az Afganisztánban is történt,
a kényszer, amint azt Rizá Pahlaví sah is a saját bőrén megtapasztalhatta, könnyen lehet, hogy
visszafelé sül el. Arca eltakarásában azonban sok asszony a gyarmatosítás előtti korszakhoz való
visszatérés jelképét látja, amikor társadalmukban még minden a megszokott, rendes kerékvágásban
haladt. Felmérések azt mutatják, hogy a burkát vagy csadort viselő nők nagy többsége széles látókörű
és nyitott az olyan kérdésekben, mint a nemek egymáshoz fűződő viszonya. A vidékről egyetemre
kerülő, családjukból első nőként magasabb szintű tanulmányokat folytató diákok számára a muszlim
ruházat a folyamatosság jelképe, mely erőt ad a modern világ felé vezető út akadályainak
legyőzéséhez. Részesülni akarnak korunk vívmányaiból, de saját elképzeléseik szerint, összhangban az
iszlám szellemiségével, mert így az új világot is az isteni kisugárzás fényével vonhatják be. Az arc
eltakarása is értékelhető a modern kor árnyoldalainak egyfajta bírálataként. Csendes, de határozott
véleményt mond a Nyugaton egyre inkább bevetté váló szexuális „kitárulkozásról”. A nyugati
társadalmakban az emberek, mint valami érdemérmet, büszkén és szívesen mutogatják, teszik
közszemlére napbarnította bőrüket, kidolgozott izomzatukat, mert tíz körömmel ragaszkodnak földi
életükhöz, és azt hiszik, hogy így kibabrálhatnak az öregedéssel. A muszlimok szemérmességükkel,
ruházatukkal azt fejezik ki, hogy számukra fontosabb az isteni világ. Öltözékük hasonlósága pedig
eltörli a társadalmi csoportok közötti különbségeket, és a nyugati individualizmussal szemben a
közösségi összetartozást állítja értékként.
A történelemben számos példát találni arra, hogy a vallás segítségével igyekeztek egyesek
elmagyarázni az embereknek a modern eszmények, gondolatok lényegét. Az amerikai függetlenségi
háború idején, 1776-ban például nem minden amerikai kálvinista értette pontosan az alapító atyák
világias eszmeiségét. A háborút ezért megpróbálták saját keresztény hitelveik szerint értelmezni, s a
leszűrt tanulságok birtokában a világi eszméket valló honfitársaikkal vállvetve küzdöttek céljaik
eléréséért, egy új haza megteremtéséért. Szunnita vagy síita fundamentalistáktól sem idegen ez a
megoldás, s gyakran használják fel a vallási tanokat arra, hogy a hit és a lelkiség szövetébe ágyazva
közérthetőbbé tegyék a modern civilizáció furcsának ható, gyakran idegen jelenségeit. Halkan, de
makacsul mondogatják, hogy az is lehet modern, aki nem a Nyugatot majmolja, hanem saját
kultúrájához ragaszkodik. Az 1978-1979-es iráni forradalom ennek a felfogásnak kiváló példája. Az
1960-as években Ruhollah Khomejni ajatollah Mohamed Rizá sáh embertelen és alkotmányellenes
politikája elleni tiltakozásul emberek millióit szólította az utcákra. A sahot pedig a síiták számára a
zsarnoki uralkodók minden gonoszságát megtestesítő Jazídhoz hasonlította, ahhoz az umajjád
kalifához, aki felelős Huszajn kerbalai mártíromságáért. A muszlimoknak kötelességük minden tőlük
telhetőt megtenni egy ilyen uralkodó megbuktatásáért, s azok az emberek, akik fülük botját sem
mozgatták a forradalomra szólító szocialisták felhívásaira, most tömegestül tettek eleget Khomejní
kérésének, mely összhangban állt ősi hagyományaik szellemével. Khomejní a sáh világi
nacionalizmusa helyett egy jellegzetesen síita megoldást kínált. Követői szemében egyre jobban



hasonlított az imámokra. Az imámokhoz hasonlóan őt is megtámadta, börtönbe vetette és majdnem
megölette egy zsarnok. Száműzetésbe kényszerült, mint egynémely imám, és akárcsak ők, mindenét
elvesztette. Félelmet nem ismerő bátorsággal küzdött az igazságért és az iszlám eszményeiért, pont
úgy, ahogy Ali és Huszajn. Sokan tudni vélték, hogy követi az imámokat a misztika útján. Khomejní,
akárcsak Huszajn Kerbalánál, elvesztette fiát, akit a sáh titkosszolgálata gyilkolt meg.
A félhivatalos napilap, az Etteláát 1978-ban alantas támadást indított Khomejní ellen, majd a
rendőrség a cikk ellen tiltakozó, az utcára tóduló madrasza-diákok közé lövetett, s ezzel kitört a
forradalom. Khomejní eleinte, akárcsak a Rejtőzködő Imám, a távolból, Nadzsafból irányította az
eseményeket. A világi eszmék hívei és az értelmiség összefogtak az ulamá-val, mert tudták, hogy a
nép csak és kizárólag Khomejníre hallgat. Az Iszlám Forradalma volt az egyetlen olyan felkelés, melyet
egy XX. századi ideológia robbantott ki. (A bolsevik és a kínai forradalom Karl Marx XIX. századi
eszméinek megvalósítását tűzte zászlajára.) Khomejní a sía gyökeresen új értelmezését dolgozta ki.
Szerinte ugyanis a Rejtőzködő Imám távollétében a nemzetet csak a szent törvényeket ismerő, a
misztika útját járó jogtudós vezetheti. A Tizenkettes Sía hosszú évszázadokon át megtiltotta
papjainak, hogy vállaikra vegyék a kormányzás terhét, de a forradalmi elveket vallók – az álim-ok
többsége nem tartozott közéjük – hajlandónak látszottak a Viláját-i Fakíh, a „Jogtudós
Felhatalmazása” elméletének támogatására.28
Khomejní világképe, ahogy a fundamentalistákkal történni szokott, a vallást meglehetősen
torz tükörben mutatta. Amerikai állampolgárokat ejtettek túszul Teheránban, s ezzel nyíltan
megsértették a Koránnak a hadifoglyokkal való bánásmódról rendelkező előírásait, melyek
síkraszállnak a rabok méltóságáért és mielőbbi kiszabadulásáért. (Később egyébként hasonló
események zajlottak le Libanonban is, ahol az iráni példán felbuzdulva síita milicisták szintén
amerikaiakat raboltak el.) Sőt a rabtartónak kötelessége lehetőségeihez mérten hozzájárulnia a
váltságdíjhoz. A Korán csak a nyílt háborúkban engedélyezi mások foglyul ejtését, ami természetesen
kizárja azt, hogy valaki békeidőben túszokat szedje
A forradalmat végigkísérte a kerbalai események
párhuzama. A hagyományos halottsiratások és a Huszajn emlékére rendezett asúra szertartások a
rezsim elleni tömegtüntetésekké változtak. A kerbalai vérengzés története hétköznapi embereket
vett rá arra, hogy bátran nézzenek szembe a katonák puskájának csövével, és ezrével vállalják a
halált, köztük nem egy olyan, aki a végsőkig elszánt mártírok fehér köntösét öltötte magára. A hit
hatalmas erőnek bizonyult, és megdöntötte a Pahlaví-dinasztia uralmát, mely sokáig a Közel-Kelet
legszilárdabb és legbefolyásosabb uralkodóházának számított.
n. 29 A forradalmat követően Khomejní az
„egységes hang” eszményének gyakorlati megvalósítására szólított fel, és kíméletlenül elnyomta a
másként gondolkodókat. A forradalom vezetőjét tehát aggasztotta a szólásszabadság iránti igény, ám
az iszlám nem az ideológia, csak a vallásgyakorlat egységét kéri számon. Vallási kérdésekben a Korán
határozottan tiltja kényszer alkalmazását, s Khomejní szellemi mestere, Mulla Szádra is ellene foglalt
állást. Az ajatollah 1989. február 14-én fatvá-t adott ki Mohamed próféta állítólagos istenkáromló
bemutatása miatt, a Sátáni versek című könyv szerzője, Salman Rushdie ellen, s ezzel megint Mulla
Szadrával, a szólásszabadság harcos védelmezője szellemi örökségével került szembe. A fatvá-t az
iszlám szellemiségével ellentétesnek bélyegezte az al-Azharon tanító minden álim és szaúd-arábiai
28 Bár jogtudósok már korábban is vitatkoztak a Viláját-i Fakíh elméletéről, a közvélemény nem sokat tudott róla. Szakértők az elméletet meglehetősen túlzónak, sőt egyesek még eretneknek is tartották. Khomejní politikai hitvallásának sarokkövévé tette, s később Iránban erre építette uralmát. 29 Korán 2:178, 8:68, 24:34, 47:5



kollégáik, s a kibocsátását követő hónapban az Iszlám Konferencia negyvenkilenc országából
negyvennyolc.
A muszlim forradalom azonban, úgy tűnik, nagyban elősegítette, hogy az irániak a saját
maguk által választott úton meneteljenek a modern világ felé. Halála előtt Khomejní megkísérelt
nagyobb hatalmat adni a parlament kezébe, s hozzájárulásával Hasamí Rafszandzsání, a Madzslisz
elnöke a Vűáját-i Fakíh elméletének demokratikus értelmezését tette közzé. A modern állammal
szemben támasztott elvárások a síitákat meggyőzték a demokrácia szükségességéről, de ezúttal a
népképviseleti rendszer az iszlám köntösében jelentkezett, s ez sok helybeli szemében elfogadhatóvá
tette. Ezt erősítette meg az 1997. május 23-án megtartott elnökválasztás is, melyben Szajjid Khatamí
hoddzsat al-iszlám földcsuszamlásszerű győzelmet aratott. A frissen megválasztott politikus egy
pillanatig sem titkolta, hogy a kapcsolatok normalizálására törekszik a nyugati világ államaival.
Kormánya 1998-ban elhatárolódott a Rushdie ellen kibocsátott fatvá-tól, amit később támogatásáról
biztosított Irán legfelsőbb vallási vezetője, Khameneí ajatollah. Khatamí megválasztása a társadalom
egy jelentős részének a nagyobb szabadság, az iszlám jogrend enyhébb értelmezése, a demokrácia és
a nők helyzetének javítása iránti erős vágyát fejezte ki. A háborút azonban még nem nyerték meg. A
Khomejni ellenfeleinek számító, vaskalapos papok, akiknek az ajatollah nem szentelt túl sok
figyelmet, még mindig elég erősek ahhoz, hogy elgáncsolják Khatamí reformjait. Az irániak azonban
sziklaszilárdan kitartanak céljaik mellett, és azért dolgoznak, hogy egy, a mai kor követelményeinek
megfelelő, de az iszlám szellemiségével összhangban álló országban élhessenek.



A muszlimok kisebbségben
A nyugatiak hátán már a muszlim fundamentalizmus gondolatától is végigfut a hideg, bár más
vallások fundamentalistái nem okoznak ekkora riadalmat. Ez a fajta hozzáállás alapvetően
meghatározza a nyugati ember és a hazájában élő muszlimok viszonyát. Európában öt-hatmillió, az
Egyesült Államokban hét-nyolcmillió muszlim él. Németországban és Franciaországban ezer-ezer,
Nagy-Britanniában ötszáz mecset áll a hívek rendelkezésére. A nyugati világot otthonának valló
muszlimok legalább fele olyan szülők gyermeke, akik az 1950-es, 1960-as években vándoroltak ki.
Ezek a muszlimok már nem olyan visszahúzódók, mint szüleik, magasabb iskolázottságúak, nagyobb
nyilvánosságot követelnek, és azt várják, hogy a többségi társadalom befogadja őket. Követeléseik
néha rossz helyzetelemzésen alapulnak, mint például dr. Kálim Siddiqui kísérlete arra, hogy az 1990
es évek Nagy-Britanniájában muszlim parlamentet hozzon létre. Ötlete a brit muszlimok többségének
tetszését sem nyerte el, de kiváltotta a helyiek rosszallását, akik megrettentek, hogy a muszlimok
nem akarnak beilleszkedni. A Sátáni versek körül dúló vihar idején, azt követően, hogy bradfordi
muszlimok a könyv példányait nagy közönség előtt elégették, az ellenséges indulatok legkülönfélébb
megnyilvánulásaival kellett szembenézniük. A muszlimok többsége bár a könyvvel nem értett egyet,
mégsem kívánta az író halálát. Az európaiak szemmel láthatóan nemigen tudják, hogyan bánjanak
muszlim honfitársaikkal. Németországban török vendégmunkások estek áldozatul rasszista
csőcseléknek, a francia sajtó pedig rossz színben tüntette fel az iskolában hidzsáb-ot viselő lányokat.
A brit szigeteken óriási közfelháborodást vált ki, ha muszlimok saját iskolát követelnek
gyermekeiknek, de nem hallani zsidó, katolikus vagy kvéker iskolák elleni tiltakozásokról. Az
embernek olyan érzése van, mintha a brit társadalom a muszlimokat az ország biztonságának
aláásására készülő ötödik hadoszlopként kezelné. Az Egyesült Államokban élő muszlimok sokkal jobb
helyzetben vannak. A muszlim bevándorlók magasabb iskolázottságúak, és általában a
középosztályhoz tartoznak. Doktorok, tudományos kutatók, mérnökök, míg európai hittársaik
elsősorban a gyárakban keresik kenyerüket. Az amerikai muszlimok úgy gondolják, hogy szabad
akaratukból laknak az Egyesült Államokban. Amerikaiakká szeretnének válni, s az olvasztótégely
elmélet hazájában ez nagyságrendekkel egyszerűbb, mint Európában. Egyes muszlim személyiségek,
mint például a fekete és muszlim érdekvédelem emblematikus figurájaként ismertté vált Malcolm X
(1925-1965), az Iszlám Nemzete nevű szeparatista afro-amerikai szervezet vezetője, az emberjogi
mozgalmak aranykorának idején nagy népszerűségre tettek szert. Az Iszlám Nemzete azonban
meglehetősen eretnek nézeteket vallott. A pártot 1930-ban alapította egy detroiti vigéc, Wali Fard
Mohamed Fard. Fard 1934-ben titokzatos módon eltűnt, s a vezetést Elijah Mohamed (1897-1975)
vette át. A szervezet azt hirdette, hogy Fard az Úr földi megtestesülése volt, s nem győzte
hangsúlyozni, hogy a fehér embert veleszületett gonoszság jellemzi. Emellett tagadták a halál utáni
életet. Mondani sem kell, hogy az iszlám szemszögéből üzenetük meglehetősen eretnek
gondolatokat közvetít. A nyugati világot első számú közellenségnek bélyegző Iszlám Nemzete azt
követelte, hogy a rabszolgasorban eltöltött évekért cserébe az afro-amerikaiak kapjanak egy saját,
független államot. Malcolm X Elijah Mohamed erkölcsi rugalmassága láttán kiábrándult az Iszlám
Nemzetéből, s követőivel együtt a szunnita irányzathoz csatlakozott. Hitehagyásáért két évvel később
meggyilkolták. Az Iszlám Nemzetével azonban a média mind a mai napig többet foglalkozik, mint a
sokkal nagyobb Amerikai Muszlim Misszióval. A szervezet, melyet Malcolm X alapított, jelenleg
vegytiszta ortodox irányvonalat követ, tagjait az al-Azharra küldi tanulni, és igyekszik kitapogatni a
fehér amerikaiakkal való együttműködés lehetőségeit, hogy közösen tehessenek egy igazságosabb
társadalom kiépítéséért. A Nemzet meglehetősen különös eszmeisége és elutasító álláspontja



tökéletesen megfelel a muszlimokról kialakult nyugati előítéleteknek, melyek az iszlámot intoleráns
és fanatikus vallásnak láttatják.
1947-ben nem minden igazhitű költözött Pakisztánba. Indiában jelenleg több mint 115 millió
muszlim él. Nagy létszámuk ellenére is nagyobb veszélyben, szorultabb helyzetben érzik magukat,
mint Nyugaton élő testvéreik. A muszlim és hindu közösségekben még mindig kísért az 1947-es
események, az országmegosztást követő vérengzések emléke, s bár számos hindu kiáll a muszlimok
jogaiért, az iszlám követőin a sajtó gyakran elveri a port. Bezárkózással, gettómentalitással vádolják
őket, azt vágják a fejükhöz, hogy szívükben Pakisztánhoz vagy Kasmírhoz húznak. Felróják nekik, hogy
túl sok a gyerekük, és maradinak bélyegzik valamennyiüket. Az indiai muszlimokat kiszorították a
falvakból, nem szívesen alkalmazzák, és gyakran megalázó körülmények között laknak. A dicső mogul
múltra ma már csak az épületek emlékeztetnek: a Tadzs Mahall, a Vörös Erőd és a Dzsama Maszdzsid.
Ez utóbbinál van az egyik gyülekezőpontja egy szélsőséges hindu fundamentalista csoportnak, a
Bháratija Dzsanata Pártnak (Bharatiya Janata Party, BJP), amely azt állítja, hogy a muszlim
műemlékeket eredetileg hinduk emelték, hiszen a hódítók először lerombolták a hinduk templomait,
s helyettük mecseteket építettek. A BJP fő célpontja az Ayodhyában lévő Babri Maszdzsid volt, melyet
a mogul dinasztia alapítója építtetett. Az épületet a párt hívei 1992 decemberében tíz óra alatt tették
a földdel egyenlővé, miközben a sajtó és a hadsereg tétlenül szemlélte az eseményeket. A történtek
sokkolták az indiai muszlim közösséget. A muszlimok rettegve gondoltak arra, hogy a mecset
lerombolása csak a jelképes kezdet, és hamarosan még az emléküket is kisöprik az országból. A
megsemmisüléstől való félelem vezérelte tiltakozó mozgalmukat a Sátáni versek ellen, melyet szintén
hitük elleni támadásnak tartottak. A bezárkózás és a vallási türelmetlenség azonban nem fér meg az
indiai iszlám toleráns és civilizált hagyományaival. A rettegés és az elnyomás azonban ezúttal is a
vallás elkorcsosulásához vezetett.



Egy lépés előre
Az első keresztény millennium előestéjén a keresztesek több mint harmincezer zsidót és
muszlimot mészároltak le, és az iszlám egykoron lüktető, szent városát elhagyatott halottasházzá
változtatták. A várost körülvevő völgyekben és árkokban még öt hónap múlva is temetetlen és
iszonyatos bűzt árasztó holttestek hevertek, mert a hadjárat után a helyszínen maradt keresztesek
nem győzték a munkát. A szörnyű szag megmérgezte a levegőt Jeruzsálemben, ahol korábban az
iszlám uralma alatt ötszáz évig békében megfértek egymással Ábrahám három vallásának hívei. A
muszlimok ekkor kaptak először ízelítőt a keresztény Nyugatból, mely éppen ebben az időszakban
hagyta maga mögött a Római Birodalom V. századi bukása után ráköszöntött sötétség időszakát, s
kezdett visszakapaszkodni a történelem színpadára. A muszlimok sokat szenvedtek a keresztesektől,
akiktől azonban viszonylag hamar megszabadultak. Szaladdin 1187-ben visszaszerezte az iszlámnak
Jeruzsálemet, s bár a keresztesek még vagy egy évszázadig tartották magukat a Közel-Keleten,
jelenlétük röpke pillanatnak tűnt a térség iszlám kori történetében. Az iszlám világának java részét
nem érintették a keresztes háborúk, s érdeklődését nem keltette fel Nyugat-Európa, mely bár ebben
a korban meghatározó változásokon ment át és sokat fejlődött, még mindig messze az iszlám mögött
kullogott.
Az európaiak emlékezetéből azonban nem törlődtek ki nyomtalanul a keresztesek
vállalkozásai, s a nyugati ember a dár al-iszlámról sem feledkezett meg, mely az évek múlásával
mintha az egész világot megállíthatatlanul az uralma alá hajtotta volna. A keresztes háborúk óta a
nyugati keresztények közfelfogásában egy meglehetősen leegyszerűsített és torz kép alakult ki az
iszlámról, a vallásról, melyet a jámbor civilizációk egyes számú közellenségének tartottak. Előítéleteik,
melyek egybeolvadtak a keresztesek garázdálkodásainak szintén áldozatul esett zsidókhoz fűződő
hiedelmekkel, gyakran a keresztények viselkedésével kapcsolatos titkos aggályaik hű tükörképei. A
keresztes háborúk idején például, amikor a keresztények viseltek kegyetlen és kíméletlen szent
háborút a muszlim világ ellen, Európa szerzetes tudósai az iszlámot természeténél fogva erőszakos és
a más nézeteket tűzzel-vassal irtó vallásnak állították be, mely csak a fegyvereknek köszönheti létét.
Az iszlám állítólagos, fanatikus vallási türelmetlenségének mítosza mélyen gyökeret vert a nyugati
ember gondolkodásában.
A második ezredforduló közeledtével azonban mintha egyre több muszlim felelt volna meg
ennek a képnek, s ráadásul az iszlám története során most először magasztosult az igazhívők
kötelességévé a szent erőszak. Ezek a fundamentalisták a nyugati gyarmatosítást és a
gyarmatbirodalmak utáni nyugati imperializmust gyakran al-szal-abijja-ként, keresztes háborúként
emlegetik. A gyarmatosítás keresztes hadjárata kevesebb vérontással, ám hatásait tekintve sokkal
pusztítóbb következményekkel járt, mint a középkori szent háborúk. A hatalmas és erős muszlim
világot egyetlen tömbként függő helyzetbe kényszerítették, és a kierőszakolt, mesterségesen
felgyorsított modernizáció kizökkentette a muszlim társadalmakat a hagyományos kerékvágásból.
Valamennyi nagyobb hitrendszer követői, amint láthattuk, megtántorodtak a nyugati újítások súlya
alatt, s a kihívásokra válaszul egy sündisznóállásba merevedett és vallási türelmetlenségtől áthatott
szellemi irányzat érlelődött ki, melyet fundamentalizmusnak szokás nevezni. A modern világ általuk
károsnak ítélt hatásait kiküszöbölni igyekvő fundamentalisták küzdelmük során óhatatlanul
eltávolodnak a világvallások többsége, s köztük az iszlám számára olyan alapvető emberi értékektől,
mint a szánalom, az igazságosság vagy a jóindulat. A vallást, akárcsak oly sok más, az ember életében
szerepet játszó tényezőt, gyakran rossz célok érdekében használják fel, pedig a hit, rendes esetben,



hozzásegíti követőit az egyén szent sérthetetlenségének megértéséhez és belátásához, s így elejét
veheti a gyilkos széthúzásnak, melyre emberi nemünk olyannyira hajlamos. A vallás valóban követett
el bűnöket a múltban, de rövid történetük során a világi ideológiák is bebizonyították, hogy
korántsem hibátlanok. A világi eszmék mindent letaroló rámenőssége és ellenzőinek üldöztetése,
amint arról már esett szó, nem egy esetben a vallási türelmetlenség és a gyűlölködés felerősödéséhez
vezethet.
Pontosan ez játszódott le Algériában, 1992-ben. Az 1970-es évek a vallási felbuzdulás
korszaka volt, s az Iszlám Üdv Frontja (FIS) egyre komolyabban veszélyeztette a francia gyarmatosítók
elleni 1954-es felkelés vezető ereje, az 1962-ben szocialista színezetű kormányt alakító Nemzeti
Liberális Front (FLN) egyeduralmát. Az algériai forradalom ösztönzőleg hatott az európai hatalmaktól
függetlenedni kívánó arab és muszlim közösségekre. Az FLN sokban hasonlított a Közel-Kelet többi
világi és jobbára szocialista kormányzatára, mely nyugati mintára az iszlámot az emberek
magánügyeként kezelte és igyekezett kiszorítani a közéletből. Az 1970-es évekre azonban a muszlim
országok lakosságának kezdett elege lenni a világi ideológiákból, melyek nem váltották be a hozzájuk
fűzött reményeket. Abbász Madaní, a FIS egyik életre hívója olyan, az iszlám szellemiségében fogant
eszmerendszert szeretett volna kidolgozni, mely napjainkban is megállja a helyét. Ali ibn Haddzs, egy
Algír közeli kis település mecsetjének imámja a FIS-en belül egy ennél több fokozattal radikálisabb
irányzat élére állt. A szervezet apránként saját mecsetek építésébe fogott, és nem kérték ki az állam
beleegyezését. A FIS sejtjei megjelentek Franciaország muszlim közösségeiben is, s a munkások egyre
hangosabban követelték, hogy jelöljenek ki számukra imahelyeket a gyárakban, irodákban, amivel
magukra haragították a Jean-Marie Le Pen vezette jobboldali pártot.
Algéria az 1980-as években súlyos gazdasági válság szorításában vergődött. Az FLN az
országnak önálló államiságot és demokráciát adott, de a kormányzatot egyre inkább átitatta a
korrupció. A régi gárda ódzkodott további, demokratikus lépések megtételétől. Algériában hihetetlen
népességrobbanás következett be. Harmincmilliós lakosságának többsége harminc év alatti volt, akik
közül sokan nem kaptak munkát. Ráadásul kevés új lakás épült, s ez nem tette lehetővé a
szükségletek maradéktalan kielégítését. Megszaporodtak az utcai zavargások. A rossz gazdasági
helyzet és az FLN tehetetlensége a változásokat követelő fiatalokat a muszlim vallási pártok felé
terelte.
Az 1990-es önkormányzati választásokon a FIS elsöprő győzelmet aratott, különösen a
városokban volt szembeszökő a fölényük. A FIS politikusai tetterős és tanult fiatalemberekként váltak
közismertté. Becsületesnek tűntek, és nem éltek vissza a rájuk bízott hatalommal, bár az élet
bizonyos területein merevnek és dogmatikusnak mutatkoztak. Ragaszkodtak például ahhoz, hogy a
nők a hagyományos muszlim ruházatot viseljék. A FIS azonban nem számított Nyugat-ellenesnek.
Vezetőik az Európai Unióval fennálló kapcsolatok megszilárdításáról és a nyugati befektetések
ösztönzéséről beszéltek. Az önkormányzati választások megnyerése után sikerüket az 1992-ben
esedékes parlamenti választásokon is sokan szinte biztosra vették.
Algériában azonban nem alakulhatott muszlim kormányzat. A hadsereg puccsal megfosztotta
hatalmától az FLN liberális politikusát, a reformok ígéretével kecsegtető Bendzsedid elnököt,
betiltotta a FIS-t, és vezetőit börtönbe vetette. A Nyugat azonnal felhördült volna, ha bármilyen erő
Pakisztánban vagy Iránban akadályozta volna meg a választások lebonyolítását hasonlóan
törvénytelen eszközökkel. Az eseményeket mindenki az iszlám veleszületett demokráciaellenessége
és javíthatatlan, vaskalapos maradisága újabb bizonyítékaként értékelte volna. A puccs azonban, ez



esetben, egy muszlim színezetű kormányt döntött meg, amit a nyugati sajtó hangos éljenzéssel
fogadott. Algéria megmenekült az iszlám rémétől. Algír bárjai, kaszinói, diszkói megmenekültek, és
valami különös és megmagyarázhatatlan módon Algériát egy igencsak antidemokratikus lépés igazi
demokráciává avatta. A francia kormány az FLN új, keményvonalas elnöke, Liamine Zeroual mögé állt,
és makacs eltökéltséggel hangoztatta, hogy a FTS-szel semmiféle együttműködésre nem hajlandó.
Nincs mit csodálkozni azon, hogy a muszlim világ döbbenten szemlélte a nyugati kettős mérce
ennyire nyilvánvaló alkalmazását.
A következmények előrejelzéséhez nem kellett jóstehetség. A törvényen kívül helyezett,
felháborodott és igazságát reményvesztett kétségbeeséssel hangoztató FIS radikális tagjai új,
fegyveres szervezetet alakítottak. Így jött létre az Iszlám Fegyveres Csoportja (GIA), mely a
megfélemlítés hadjáratát indította el Dél-Algéria hegyei között. A vérengzések során gyakran egész
falvak lakosságát lemészárolták. Célpontjaik között újságírók, értelmiségiek, világi nézeteket vallók és
mélyen vallásosak egyaránt szerepeltek. A közvélemény kezdetben egyértelműen a fegyveres
fundamentalistákat tette felelőssé a mészárlásokért, később azonban gyűlni kezdtek az adatok,
melyek azt sugallták, hogy az algériai hadsereg egyes tagjai nemcsak tétlenül szemlélték az
erőszakhullámot, de a FIS-t elhiteltelenítendő tevőlegesen is kivették részüket a gyilkosságokból.
Szörnyű patthelyzet alakult ki. Mind az FLN-t, mind a FIS-t belső hatalmi harcok tépázták. Egymásnak
estek a mihamarabbi megoldást sürgető pragmatikusok és a tárgyalásos rendezés lehetőségét
makacsul elutasító keményvonalasak. A választások megakadályozását célzó katonai hatalomátvétel
nyílt háborúhoz vezetett a világi eszmék támogatói és az iszlámpártiak között. 1995-ben a katolikus
egyház a két fél közeledésének elősegítésére megbeszélést hívott össze Rómába, ám Zeroual
kormányát nem lehetett rábeszélni a részvételre. Egy soha vissza nem térő alkalmat szalasztottak el.
Az iszlám nevében szabadjára engedett terror fokozódott, és egy alkotmányos népszavazás nyomán
Algériában valamennyi vallási színezetű pártot betiltották.
A szomorú algériai példa mindenki számára intő jel kell hogy legyen. Az elnyomatás és az
ellenvéleményt nem ismerő kényszer egy elkeseredett muszlim kisebbséget az erőszak útjára terelt,
pedig ez a megoldás ellenkezik az iszlám valamennyi lényegi alapelvével. A történések még sötétebb
színben láttatták a nyugati világ szívügyének számító demokrácia amúgy is megtépázott eszméjét,
mely, amint a példák is jól mutatják, meglehetősen különös értelmet nyer, ha a nép egy vallásos
muszlim kormányzat mellett teszi le a voksát. Kiderült, hogy Európa és Amerika lakóinak fogalmuk
sincs az egyes muszlim pártokról és vallási csoportokról. A nyugatiak egyenlőségjelet tettek a
mérsékelt FIS és a legvadabb fundamentalista csoportok közé, s az erőszakkal, a
törvénytelenségekkel és demokráciaellenes magatartással a FIS-t vádolták, nem pedig a felsorolt
bűnökben valóban elmarasztalható FLN-t.
Ám akár tetszik a Nyugatnak, akár nem, a FIS kezdeti sikerei, az önkormányzati választásokon
aratott győzelme azt mutatják, hogy az emberek az iszlám talaján álló kormányzatot szeretnének. Az
üzenet Egyiptomnak, Marokkónak és Tunéziának is szólt, ahol a világi kormányzatok már régóta
tisztában vannak a lakosság egyre erősebb vallásos vonzalmaival. A XX. század közepét a
szekularizáció uralma jellemezte, s már mindenki azt hitte, az iszlám végérvényesen visszaszorulóban
van. A Közel-Kelet világias kormányai azonban némi döbbenettel vették tudomásul, hogy az igazán
demokratikus választások akár egy vallásos muszlim kormányzatot is az ország élére segíthetnek.
Egyiptomban az iszlám jelenleg legalább akkora népszerűségnek örvend, mint az 1950-es években al
Nasszer lelkes híveinek ideológiája. Sokan hordanak hagyományos muszlim ruhát, s mivel Mubarak
kormányzata világi elkötelezettségű, nyilvánvaló, hogy öltözködési szokásaikat nem a kényszer szülte.



A törökországi népszámlálások adatai is azt mutatják, hogy a lakosság majd hetven százaléka hívő
muszlimnak mondja magát, húsz százaléka pedig naponta ötször imádkozik. Jordániában egyre
többeket vonz a Muszlim Testvériség, a palesztinok a Mudzsamától remélik ügyük megoldását, mert
az 1960-as években egyeduralkodó PFSZ-t nehézkesnek, korruptnak és idejétmúltnak látják. Több
évtizedes szovjet elnyomás után Közép-Ázsia muszlimjai is kezdik újra felfedezni vallásukat. Az
embereknek volt alkalmuk próbára tenni a világi eszméket, melyek hazai pályán, a nyugati világban
nagy közmegelégedésre működnek. A muszlimok kormányaikat arra igyekeznek rászorítani, hogy
tartsák jobban szem előtt az iszlám tanítását.
Ma még nem lehet pontosan megjósolni a jövőt. Az egyiptomi muszlimok nagy többsége
talán szívesen élne a saría előírásai szerint, Törökországban azonban csak mintegy
háromszázaléknyian vannak, akik erre vágynak. Egyiptomban némely álim-ok pontosan látják, hogy a
saría, egy agrártársadalom követelményeinek tökéletesen megfelelő jogrend csak nagyon nagy
nehézségek árán hozható összhangba korunk elvárásaival. Rasíd Ridá ezt már az 1930-as évek elején
felfedezte. Mindez azonban nem jelenti azt, hogy a feladatot lehetetlen elvégezni.
Tévedés azt hinni, hogy minden muszlim gyűlölettel gondol a Nyugatra. A modernizáció
hajnalán jelentős gondolkodók egész sora csodálta és itta magába a Nyugat kultúráját, s a XX. század
végén ismét számos tekintélyes és befolyásos muszlim értelmiségi fordult a Nyugat felé. Khatamí
elnök csak egy a sok közül. Hasonlóképpen gondolkodik az iráni értelmiség kimagasló alakja,
Abdolkarím Szorús, aki fontos állásokat töltött be Khomejní kormányában. Bár a konzervatív
mudzstahid-ok gyakran támadják, a hatalmon lévő politikusokra gyakorolt befolyása töretlen. Szorúst
Khomejní csodálójaként tartják számon, aki azonban kilépett bálványa árnyékából. Véleménye szerint
az iráni társadalomban három önazonosságtudat munkál, az iszlám előtti, a muszlim és a nyugati,
melyeket összhangba kell hozni egymással. Szorús elutasítja a Nyugat szekularizmusát, hiszi, hogy az
emberi lények spiritualitás nélkül sohasem lehettek meg, de az irániakat arra ösztönzi, hogy síita
felfogásuk megtartása mellett ne habozzanak elmélyedni a természettudományok és a technika
tanulmányozásában. Az iszlámnak olyan jogrendet, fikh-et kell kifejlesztenie, mely nem zárja be a
kapukat a modern ipari világ előtt. Ezenkívül ki kell dolgozni az emberi jogok muszlim értelmezését és
egy, a helyét a XXI. században is megálló gazdaságelméletet.
Szunnita gondolkodók hasonló következtetésekre jutottak. A Nyugat iszlámellenessége
tudatlanságból táplálkozik, hangoztatja Rasíd al-Gannoucsí, a tunéziai Újjáéledés Párt száműzött
vezére, s ehhez még hozzájárulnak a gondolkodás szabadságát és az új utak keresését hevesen
ellenző kereszténységgel kapcsolatos rossz élmények. Al-Gannoucsí magát „muszlim demokratának”
vallja, és úgy véli, hogy az iszlám és a demokrácia között nincs ellentét. A Nyugat világias szemléletét
azonban határozottan elutasítja, arra hivatkozva, hogy az emberiséget nem lehet ilyen alapokon
megosztani. A tavhíd eszménye nem ismeri a test és a lélek, a szellem és a spiritualitás, a férfiak és
nők, az erkölcs és a gazdaság, a Kelet és a Nyugat kettősségét. A muszlimok vágynak a modern kor
áldásaira, de nem olyan formában, ahogy ezt az Egyesült Államok, Nagy-Britannia vagy Franciaország
megpróbálja rájuk erőszakolni. A muszlimok csodálják a nyugati világot technikai vívmányaiért, és
azért, mert minden olyan olajozottan működik. Ámulattal szemlélik azt, hogy Nyugaton vérontás
nélkül megy végbe a kormányváltás. A nyugati társadalomból azonban hiányzik nekik a fény, a szív és
a lélek. Nem akarnak megválni vallási és erkölcsi hagyományaiktól, de szeretnék meghonosítani a
nyugati civilizáció legjavát. Hasonlóképp vélekedik Júszuf Abdalláh al-Qaradaví, a Muszlim Testvériség
tagja, aki az al-Azharon végezte tanulmányait, s jelenleg a katari egyetemen működő Szunna és Szíra
Kutatóintézet igazgatója. A mértéktartást a legfontosabb erények közé sorolja, és úgy véli, hogy a



muszlim világban nemrégiben felbukkant, szemellenzős vaskalaposság szegényebbé teszi az
embereket, mert megfosztja őket attól az esélytől, hogy mások gondolatait, meglátásait ízlelgessék.
Mohamed próféta, saját szavai szerint, azért jött el, hogy megmutassa a vallási élet szélsőségeket
kizáró „arany középútját”. Qaradaví úgy véli, hogy a muszlim világ egyes részein fejüket felütő
fundamentalista irányzatok idegenek az iszlám szellemiségétől, és előbb-utóbb maguktól eltűnnek.
Az iszlám a béke vallása. Példa erre Mohamed roppant népszerűtlen lépése, a kurajsitákkal
Hudajbijjánál megkötött béke, melyet a Korán „fényes diadalként” ünnepel.30 A Nyugatnak, szögezi le
a tudós, el kell ismernie, hogy a muszlimoknak is jogukban áll gyakorolni a vallásukat, és amennyiben
úgy kívánják, hadd alakítsák országaik életét az iszlám eszményei szerint. A nyugatiaknak el kell
fogadniuk, hogy nem csak egyetlen üdvözítő út létezik. A sokszínűség az egész emberiség javára válik.
Az Úr felruházta az embereket a választás képességével és jogával, s vannak, akik életüket vallásuk
előírásai szerint kívánják leélni – ebbe belefér a muszlim állam megvalósítása is –, mások azonban úgy
döntenek, hogy világi eszményeket követnek.
Qaradaví úgy véli, hogy a „Nyugat jobban jár, ha a muszlimok gyakorolják vallásukat, követik
hitük előírásait, és próbálnak erkölcsös életet élni”.31 Érvelése egy roppant fontos kérdésre irányítja
rá a figyelmet. Egyre több nyugati kezdi felismerni és megérezni a spiritualitás hiányát. Ez nem azt
jelenti, hogy egy régi, divatjamúlt vallásos életmódhoz vagy a történelmi vallási hagyományok
valamelyikéhez szeretnének visszatérni. Egyszerűen csak rádöbbentek, hogy rendes esetben a hit
erőt ad az erényes élethez. Az iszlám a muszlimok lelkiismeretében felébresztette és évszázadokon át
életben tartotta a társadalmi igazságosság, az egyenlőség, a tolerancia és a szolidaritás eszményét. Az
igazhívők azonban nem mindig ezen ideálok szerint éltek, s gyakran képtelennek bizonyultak ezeket
az alapvető emberi értékeket átültetni társadalmi és politikai intézményrendszerük gyakorlatába. Az
iszlám lelkiségét azonban hosszú, hosszú időn keresztül mégis ez az igény határozta meg. A nyugati
embernek fel kell ismernie, ő is jól jár, ha az iszlám erős és egészséges. Nem tehető kizárólag a
Nyugat felelőssé az iszlám szélsőséges irányzatainak kialakulásáért, melyek az erőszak kultuszával a
vallás legszentebb előírásait veszik semmibe. A Nyugat azonban sok mindenért okolható, s ha azt
akarja, hogy enyhüljön a fundamentalista mozgalmakat elindító rettegés és kétségbeesés, a harmadik
keresztény évezred kezdetén meg kell tanulnia tisztelni és elfogadni az iszlámot.
30 Korán 48:1
31 Davis, Joyce M.: Between Jihad and Salaam: Profiles in Islam. New York, 1997, 231. o.



Az iszlám történetének főbb alakjai
Abbász sáh, I. (1588-1629): a Szafavida Birodalom aranykorában uralkodott Iránban. Iszfahánban
szemet gyönyörködtető épületeket emeltetett, és pompagazdagságáról messze földön híres udvart
tartott. Síita álim-okat hívott országába, hogy az irániakat megismertessék a Tizenkettes Sía
tanításaival.
Abd al-Madzsíd, I. (1839-1861): oszmánli szultán. A Gül-hánekertben kihirdetett rendeleteivel
megnyirbálta az uralkodó teljhatalmát, és uralmát alattvalóival fennálló szerződéses viszonyként
értelmezte.
Abd al-Malik (685-705): umajjád kalifa, aki egy véres testvérháború után helyreállította a dinasztia
hatalmát. A Szikla-mecsetet az ő uralkodása alatt fejezték be 691-ben.
Abd al-Vahháb, Mohamed ibn (1703-1792): szunnita vallásújító, aki gyökeres fordulat révén
megkísérelt visszatérni az iszlám alapelveihez. A vahhábizmus ma az uralkodó irányzat Szaúd
Arábiában.
Abdu, Mohamed (1849-1905): egyiptomi reformgondolkodó, aki megkísérelte megújítani az iszlám
intézményrendszerét. Célja az volt, hogy a nyugati eszményeket közelebb hozza a muszlimokhoz és
újraegyesítse az országot.
Abu al-Fazl Allámí (1551-1602): szúfí történész, Akbar mogul uralkodó életrajzírója.
Abu al-Hakam (a Koránban szereplő másik neve Abu Dzsahl, a „tudatlanság atyja”): a Mohameddal
szembehelyezkedő mekkai ellenzék vezére.
Abu al-Kászim Mohamed, a Rejtőzködő Imám: a síiták tizenkettedik imámja, aki életét féltve 874
ben elbujdosott. 934-ben bejelentették mennybemenetelét. Hívei szerint az Úr csodálatos módon
elrejtette az imámot, akinek így megszakadt minden kapcsolata követőivel. Az utolsó ítéletet
megelőzően azonban visszatér majd a földre, és megjelenése a béke és igazság korszakának
beköszöntét s az Isten ellenségeinek pusztulását adja hírül.
Abu Bakr: egyike az első igazhívőknek. A Próféta közeli barátja. Mohamed halála után ő lett az első
kalifa (632-634).
Abu Hanífa (699-767): úttörő jelentőségű jogtudós, a fikh egyik nagy alakja. Munkássága nyomán jött
létre a hanafita jogértelmezési irányzat.
Abu Szufján: Abu al-Hakam után ő állt a Mohamed-ellenes tábor élére. Amikor azonban ráébredt,
hogy a Prófétát nem tudja legyőzni, ő is megtért. A mekkai Umajjád-családból származott, s fia,
Muávija lett az Umajjád-ház első kalifája.
Ahmad ibn Hanbal (780-855): hadísz-kutató, jogtudós, az ahl al-hadísz kiemelkedő alakja.
Szellemiségét a hanbalita jogértelmezési irányzat őrzi.
Ahmad ibn Idrísz (1760-1836): neoszúfí reformer, aki Marokkóban, Észak-Afrikában és Jemenben
tevékenykedett. Az álim-ok megkerülésével egy élőbb és élhetőbb, a hívekhez közvetlenül szóló
iszlámértelmezést kívánt kidolgozni.
Ahmad Khán, Sir Szajjid (1817-1898): indiai reformgondolkodó, aki megkísérelte az iszlámot
összhangba hozni a modern liberalizmus eszményeivel. Az indiaiakat arra bátorította, hogy
működjenek együtt az európaiakkal és érvényesnek fogadják el a Nyugat intézményrendszerét.



Ahmad Szirhindí (megh. 1625): szúfí reformer, Akbar mogul uralkodó vallási pluralizmusának
tekintélyes ellenzője.
Áisa: a Próféta kedvenc felesége. Mohamed az ő karjában lehelte ki lelkét. Áisa Abu Bakr lánya volt, s
az első fitna idején ő irányította az Ali ibn Abi Tálibbal szemben álló medinai ellenzéket.
Aka Mohamed Khán (megh. 1797): az iráni kádzsár dinasztia megalapítója.
Akbar (1556-1606): indiai mogul uralkodó. Politikáját a vallási türelem alapelve határozta meg, s
ezért jól együtt tudott működni a hindu lakossággal. Uralkodásának idejére esik a Mogul Birodalom
aranykora.
Ali al-Hádí: a tizedik síita imám. Al-Mutavakkil kalifa 848-ban Számarrába hívatta, ott letartóztatták,
és 868-ban bekövetkezett haláláig házi őrizetben tartották fogva.
Ali al-Ridá: a nyolcadik síita imám. Al-Mamún kalifa a lázongó síitákat megbékítendő 817-ben őt
jelölte utódjául. Lépése felettébb népszerűtlennek bizonyult, s al-Ridá a rá következő évben meghalt.
Nagy valószínűség szerint meggyilkolták.
Ali ibn Abi Tálib: Mohamed unokaöccse, gyámfia és veje, a Próféta utolsó, egyenes ági férfi
leszármazottja. Ő lett a negyedik kalifa 656-ban, de 661-ben egy kháridzsita szélsőséges meggyilkolta.
A síiták szerint, akik őt a közösség első imámjaként tisztelik, Mohamed után neki kellett volna
átvennie a vezetést. Az iraki Nadzsafban található szentélye a síiták számára fontos zarándokhely.
Ali Zajn al-Ábidín (megh. 714): a negyedik imám. A misztika útját járta. Medinában élt
visszavonultan, és nem vett részt a politikai életben.
Avrangzéb (1658-1707): mogul uralkodó. Valláspolitikája szakított az engedékeny akbari
irányvonallal, s ez hindu és szikh felkelések egész sorát robbantotta ki.
Bajbarsz, Rukn al-Dín (1260-1277): mamlúk uralkodó, aki az Észak-Palesztinában fekvő Ajn Dzsálútnál
súlyos vereséget mért a mongolokra, majd felszámolta a szíriai partvidéken még megmaradt
keresztes erősségek jó részét.
Bánná, Haszon al- (1906-1949): egyiptomi reformgondolkodó, a Muszlim Testvériség szervezetének
szülőatyja. A világi egyiptomi kormányzat 1949-ben meggyilkoltatta.
Bhutto, Zulfikár Ali: Pakisztán miniszterelnöke (1971-1977), aki engedményeket lett az iszlámpárti
erőknek, de a mélyen vallásos Ziá al-Hakk puccsal megdöntötte kormányát.
Bisztámí, Bájazíd (megh. 874): az egyik legelső „megmámorosodott” szúfí, aki az Istenben való
feloldódás, faná tanát hirdette. A hosszú időn át, szorgalmasan végzett misztikus gyakorlatok
segítettek neki meglelnie a lénye legmélyén rejtőzködő isteni lényeget.
Bukhárí, al- (megh. 870): a legtekintélyesebbnek mondott hadísz-gyűjtemény összeállítója.
Cselebi, Abu al-Szuúd Khodzsa (1490-1574): oszmánli jogtudós, az Oszmán Birodalom jogrendjének
kidolgozója.
Dzsafar al-Szádik (megh. 765): a hatodik síita imám, az imamátus elméletének kidolgozója. Híveit
arra ösztönözte, hogy a politika helyett a Korán misztikus értelmezésének kiismerésében
mélyedjenek el.
Dzsinna, Mohamed Ali (1876-1948): a szubkontinens felosztása idején az indiai Muszlim Liga
vezetője, akit ezért Pakisztán szülőatyjának szokás tartani.



Dzsunajd (megh. 910): az első „józan” szúfí, aki azt tanította, hogy az istenélmény az önuralomban
rejlik. A „megmámorosodott” szúfík szertelenségét átmeneti állapotnak tartotta, melyen az igazi
misztikusnak túl kell lépnie.
Fárábí, Abu Naszr al- (megh. 950): a legracionálisabbnak tartott fajlaszúf, gyakorló szúfí, aki az
Aleppóban székelő Hamdánidák udvarában zenészként kereste kenyerét.
Gannoucsí, Rasíd al- (1941—): a száműzetésbe kényszerített Megújhodás Pártja tunéziai vezetője, aki
„iszlámpárti demokratának” vallja magát.
Gazzálí, Abu Hamíd Mohamed (megh. 1111): a szunnita iszlám alapelveinek kiérlelésében nagy
szerepet játszó bagdadi teológus, aki a szúfizmust a hétköznapi vallásgyakorlat szintjére emelte.
Hágán (vagy Hágár) a Bibliában Ábrahám felesége és gyermekének, Ismáelnek, arabul Iszmáilnak,
anyja. Iszmáil az arabok ősatyja. Hágánt ezért az iszlám egyik matriarchájának tekintik, és a mekkai
haddzs zarándoklat során különleges tisztelettel emlékeznek meg róla.
Hakk, Ziá al-: Pakisztán miniszterelnöke (1977-1988), aki határozottan iszlámpárti politikájáról
híresült el. A kormányzat ennek ellenére igyekezett leválasztani a vallást a politikai és a gazdasági
életről.
Haszan al-Asarí (megh. 935): a mukzilitákat és az ahl al-hadísz-t összebékítő filozófus. Atomisztikus
filozófiája a szunnita iszlám lelkiségének jellegzetes kifejeződése.
Haszan al-Aszkarí (megh. 874): a tizenegyedik síita imám, aki Számarrában élt és hunyt el, az
Ábbászida kalifák foglyaként. Ahogy a többi imám halálával kapcsolatban, az ő esetében is felmerült a
gyanú, hogy az abbászida hatóságok mérgezték meg.
Haszan al-Baszrí (megh. 728): baszrai prédikátor, egy vallási reformmozgalom elindítója, az umajjád
kalifák éles hangú bírálója.
Haszan ibn Ali (megh. 669): Ali ibn Abi Tálib fia, a Próféta unokája. A síiták a második imámként
emlékeznek meg róla. Atyja halála után a síiták kalifának kiáltották ki, de Haszan beleegyezett, hogy
visszavonul a politikai színtérről. Viszonylagos jólétben Medinában fejezte be életét.
Huszajn ibn Ali: Ali ibn Abi Tálib kisebbik fia, Mohamed próféta unokája. A síiták harmadik
imámjuknak tartják. Jazíd kalifa ölette meg, s haláláról minden évben muharram hónapban
emlékeznek meg.
Ibn al-Arábí, Muhyí al-Dín (megh. 1240): az Ibériai-félszigeten élt arab misztikus és filozófus, aki
bebarangolta az iszlám világát. Termékeny és nagy hatású szerző volt, aki egyesítő és pluralista
nézeteket vallott. Filozófiai rendszerét a spiritualitás hatotta át.
Ibn al-Zubajr, Abdalláh (megh. 692): az Umajjádok egyik legbefolyásosabb ellenfele a második fitna
idején.
Ibn Hazam (994-1064): az Ibériai-félszigeten működött arab költő, a córdobai udvar elismert
vallásfilozófusa.
Ibn Iszhák, Mohamed (megh. 767): a Próféta első jelentős életrajzírója. Munkáját gondosan
megvizsgált hadísz-ok alapján állította össze.



Ibn Khaldún, Abd al-Rahmán (1332-1406): az al-Mukad-dima, a Bevezetés a történettudományba
című munka szerzője. Fajlaszúfként a filozófia alapelveit követve tanulmányozta a történelem
menetét, és az események mögött megbúvó, örök törvényszerűségeket kutatta.
Ibn Rushd, Abu al-Valid Ahmad (1126-1198): fajlaszúf, córdobai kádi, akit a Nyugat Averroësként
ismert meg. Racionalista irányultságú filozófiája a nyugatiakra sokkal nagyobb hatást tett, mint a
muszlim világra.
Ibn Színá, Abu Ali (980-1037): Nyugaton Avicennaként ismert filozófus, a falszafa legkiemelkedőbb
képviselője. A muszlim filozófiát összekapcsolta az Isten keresésének vallásos és misztikus útjával.
Ibn Tajmijja (1263-1328): a szúfizmus népszerűségét ellensúlyozni kívánó reformgondolkodó, aki fő
céljának a Korán alapelveihez és a szunnához való visszatérést tartotta. Damaszkuszban, börtönben
halt meg.
Ikbál, Mohamed (1876-1938): indiai költő, filozófus, aki az iszlám racionális oldalát domborította ki.
Így akarta bebizonyítani, hogy az iszlám és a modernség megfér egymással.
Iszmáíl: a Bibliában Ismáel néven szereplő próféta, Ábrahám legidősebb fia. Az Úr parancsára
anyjával, Hágárral együtt a pusztába száműzték. A muszlim hagyomány azt tartja, hogy Iszmáíl és
Hágár Mekkában élt, s Ábrahám eljött, hogy meglátogassa őket. Ottléte alatt apa és fia újjáépítették
a Kábát, melyet eredetileg az első próféta, az emberi nem ősatyja, Ádám emelt.
Iszmáíl pasa: Egyiptom kormányzója (1863-1879), aki megkapta a khedive, „nagy herceg” címet.
Nagyra törő modernizációs programja csődbe juttatta az országot, és végső soron Egyiptom brit
megszállásához vezetett.
Iszmáíl sáh (1501-1524): az iráni szafavida dinasztia első uralkodója, aki országában a Tizenkettes Sía
irányvonalát tette mérvadóvá.
Iszmáíl ibn Dzsafar: atyja, Dzsafar al-Szádik őt nevezte ki a síiták hetedik imámjának. A Hetes Sía
követői, más néven iszmáiliták szerint ő volt az imámok sorában Ali ibn Abi Tálib utolsó, egyenes ági
leszármazottja, s erre hivatkozva Dzsafar al-Szádik kisebbik fiának, Múszá al-Kázimnak, a Tizenkettes
Síiták által hetediknek tartott imámnak a jogát a poszt betöltésére nem ismerik el.
Jaszin, Ahmad sejk (1936-2004): a Mudzsama, „Muszlim Kongresszus” megalapítója. A jótékonysági
szervezet az izraeli megszállás alatt álló Gázai-övezetben működik. A terrorcselekményeiről
hírhedetté vált HAMASZ a Múdzsamából nőtt ki.
Jazíd, I.: umajjád kalifa (680-683), akire leginkább mint a Kerbalánál megölt Huszajn ibn Ali gyilkosára
szokás emlékezni.
Khádidzsa: Mohamed próféta felesége, életben maradott gyermekei anyja. Ő vette fel elsőként az
iszlámot. A hidzsrát megelőzően, a mekkai üldöztetés idején (616-619) hunyt el, valószínűleg a
kurajsiták blokádja miatt elszenvedett nélkülözések miatt.
Khán, Mohamed Ajúb: Pakisztán miniszterelnöke (1958-1969). Erősen világias beállítottságú
politikája bukásához vezetett.
Khátamí, hoddzsat al-iszlám, szajjid: az Iráni Iszlám Köztársaság elnöke (1997-). Az iszlám
törvényeinek liberális szellemű értelmezését hirdeti, és igyekszik szorosabbra fűzni a Nyugattal
fenntartott kapcsolatok szálait.



Khomejní, ajatollah, Ruhollah (1902-1989): a Pahlaví-rezsimet megdöntő muszlim forradalom
szellemi vezetője és Irán Legfelsőbb Fakíhja (1979-1989).
Kindí, Jákúb ibn Ishák al- (megh. 870): az első jelentős fajlaszúf, aki együttműködött a mutazilával,
de a görög bölcsek írásait is tanulmányozta.
Kirmání, Aka Khán (1853-1896): világias szellemiségű iráni reformgondolkodó.
Kutb, Szajjid (1906-1966): a Muszlim Testvériség szervezetének tagja. Nézetei a szunnita
fundamentalizmus egyik fő forrásának számítanak. Al-Nasszer kormányzata meggyilkoltatta.
Madzsliszí, Mohamed Bákir (megh. 1700): álim, aki az Iránban államvallássá tett Tizenkettes Sía
kevésbé vonzó arcát fedte fel. Tűzzel-vassal irtotta a falszafa tanait, és üldözte a szúfíkat.
Mahdí, al-: abbászida kalifa (775-785), aki elismerte a mélyen hívő muszlimok vallásgyakorlatát,
szorgalmazta a fikh tanulmányozását, és sokat tett azért, hogy a vallásos muszlimok megbékéljenek a
kormányzattal.
Mahmúd, II.: oszmánli szultán (1808-1839), a modernizációt célzó Tanzimát reformok elindítója.
Malcolm X (1925-1965): az Iszlám Nemzete nevű szeparatista afro-amerikai szervezet karizmatikus
vezetője, aki az emberjogi mozgalmak hőskorában jelentős tekintélyre tett szert az Egyesült
Államokban. 1963-ban szakított a heterotodox szellemiségű csoporttal, és követőivel együtt a
szunnita iszlámot választotta. „Hitehagyásáért” két évvel később meggyilkolták.
Malik ibn Anasz (megh. 795): a malikita jogi iskola megteremtője.
Mamún, al-: abbászida kalifa (813-833). Uralkodásával kezdődött az Abbászida Birodalom hanyatlása.
Manszúr, al: abbászida kalifa (754-775). Üldözte az ellenzéki síitákat, és fővárosát Bagdadba tette át.
Manszúr, Huszajn al-, más néven al-Halládzs, a „Gyapjúkártoló”: a legismertebb a
„megmámorosodott” szúfík közül. Az Istennel való eggyé olvadásban oly fokra jutott, hogy
eksztázisba esve ez a híressé vált mondás hagyta el ajkát: „Aná al-Hakk!", „Én vagyok az Igazság!”
Eretnekség vádjával 922-ben kivégezték.
Mavdúdí, Abu Alá (1903-1979): pakisztáni fundamentalista ideológus. Nézetei roppant hatást
gyakoroltak a szunnita közgondolkodásra.
Mehmed, II.: oszmánli szultán (1451-1461), a „Hódító” melléknevet Konstantinápoly 1453-as
bevételével érdemelte ki.
Mír Dámád (megh. 1631): az iszfaháni misztikus iskola alapítója, Mullá Szádra mestere.
Muávija ibn Abi Szufján: az első umajjád kalifa (661-680), aki az első fitna zűrzavaros időszakát
követően erős és jól működő kormányzatot állított fel.
Mudarrisz, Haszan ajatollah (megh. 1937): iráni pap, aki a Madzsliszban heves támadást intézett Rizá
sáh ellen, amiért az életével fizetett.
Mohamed al-Bákir (megh.735): az ötödik síita imám. A politikától visszavonultan, Medinában élt,
ahol a hagyomány szerint a Korán értelmezésének erősen ezoterikus irányzatát dolgozta ki, mely ma
is jellemző a Tizenkettes Síára.



Mohamed Ali pasa (1769-1849): az oszmánli hadsereg albán származású tisztje, aki Egyiptomot
függetlenítette Isztambultól, és a gyakorlatilag önállósodott tartományban sikeres modernizációs
programot hirdetett.
Mohamed ibn Abdalláh (kb. 570-632): a próféta, aki az araboknak elhozta a Koránt, egyistenhívő
vallást alapított, és egyesítette az Arab-félsziget törzseit.
Mohamed ibn Ali al-Szanúszí (megh. 1832): neoszúfí gondolkodó, a Líbiában ma is szinte
egyeduralkodónak számító szanuszíjjá irányzat megalapítója.
Mohamed Khvárizmsáh: a török származású khvárizmi dinasztia uralkodója (1200-1220), aki Kelet
Iránban erős központi állam összekovácsolásán fáradozott, de kihívta maga ellen a mongolok
haragját, s ezzel okot adott az első mongol hadjáratra.
Mohamed Rizá Pahlaví sáh: az iráni Pahlaví-dinasztia második uralkodója (1944-1979).
Ellentmondást nem tűrő modrenizációs kísérlete, világias politikája vezetett a muszlim forradalom
kitöréséhez.
Mulkum Khán, Mírzá (1833-1908): világias nézeteket valló iráni reformgondolkodó.
Mullá Szádra (megh. 1640): síita misztikus filozófus. Munkássága különösen Iránban számos
értelmiségi, forradalmár és reformer eszmerendszeréből visszaköszön.
Murád, I.: oszmánli szultán (1360-1389), Rigómezőnél vereséget mért a szerb hadakra.
Muszlim (megh. 878): az egyik legjelentősebb hadísz-gyűjtemény szerzője.
Musztafa Kemál, más néven Atatürk (1881-1938): a modern, világi Törökország megteremtője.
Mutavakkil, al-: abbászida kalifa (847-861), Számarrában házi őrizetben tartott fogva síita imámokat.
Nádir khán (megh. 1748): a Szafavida Birodalom bukását követően ideiglenesen felélesztette Irán
katonai hatalmát.
Náiní, Mohamed Huszajn sejk (1850-1936): iráni mudzs-tahid. Intelmek a néphez című írása az
alkotmányos berendezkedést síita köntösbe öltöztette.
Nászir, al-: egyike az utolsó abbászida kalifáknak, az iszlám intézményrendszerét felhasználva
igyekezett megszilárdítani hatalmát.
Nasszer, Dzsamál Abd al-: egyiptomi elnök (1952-1970), egy harcosan nacionalista, világi elveket
valló, szocialista kormányzat élén állt.
Nizám al-Mulk: a Szeldzsuk Birodalom tehetséges főminisztere, 1063-tól 1092-ig töltötte be a vezíri
posztot.
Rasíd, Hárún al-: abbászida kalifa (786-809). Uralkodását, mely egyben a kalifák teljhatalmának
csúcspontját jelenti, a virágzó kulturális élet jellemezte.
Ridá, Mohamed Rasíd (1865-1935): egyiptomi újságíró, a Szalafijja mozgalom elindítója, a modern
világ követelményeinek megfelelő muszlim állam gondolatának első jelentős szószólója.
Rizá Khán: iráni sáh (1921-1941), a Pahlaví-dinasztia megalapítója. Kormányzata erősen világi és
nacionalista politikát követett.
Rúmí, Dzsalál al-Dín (1207-1275): nagy hatású szúfí vezető, a keringő dervisekként is ismert muszlim
szerzeteseket tömörítő Mevleví rend alapítója. Szellemisége már életében tömegeket vonzott.



Sáfií, Mohamed Idrísz, al- (megh. 820): a sáfiíta jogértelmezési iskola megalapítója, aki a muszlim
jogrend alapjainak (uszúl) lefektetésével forradalmasította a fikh tanulmányozását.
Sáh Dzsihán: mogul uralkodó (1627-1658), a Tádzs Mahall építtetője. Uralkodása idején teljesedik ki,
éri el kifinomultságának csúcspontját a mogul kultúra.
Sáh Valíulláh (1703-1762): indiai reformgondolkodó, egyike az elsőknek, akik felmérték, hogy a
modern nyugati civilizáció milyen veszélyeket rejt az iszlám számára.
Szaláh al-Dín, Júszuf ibn Ajjúb (megh. 1193): kurd hadvezérből lett szultán, Szíria és Egyiptom
területén kiterjedt birodalmat hozott létre. A Fátimidáktól visszahódította Egyiptomot a szunnita
iszlám számára, és Jeruzsálemből kiűzte a kereszteseket. A Nyugaton Szaladdin néven ismert
uralkodó az Ajjúbida-dinasztia megalapítója.
Szelim, I.: oszmánli szultán (1512-1520), aki a mamlúkoktól elhódította Szíriát, Palesztinát és
Egyiptomot.
Szelim, III.: oszmánli szultán (1789-1807), aki megkísérelte országát nyugati mintára átalakítani.
Szinán pasa (megh. 1578): az isztambuli Szülejmánije-dzsámi és az edirnei Szelimije-dzsámi alkotója.
Szorús, Abdulkarím (1945-): iráni értelmiségi, aki a sía liberális magyarázatáról vált híressé. A
nyugati, világias szellemiséget azonban ő is elutasítja.
Szuhravardí, Jahjá (megh. 1191): szúfí filozófus, az iszlám kora előtti iráni misztikus gondolatokból
építkező isrákí, megvilágosodási iskola megalapítója. Állítólagos heterodox nézeteiért az ajjúbida
rezsim Aleppóban kivégeztette.
Szülejmán, I.: oszmánli szultán (1520-1566), akit az iszlám világában a Kánúní, „Törvényhozó”,
Nyugaton a „Nagy” melléknévvel illetnek. Jelentős szerepe van a jellegzetes oszmánli
intézményrendszer kialakításában, mely az ő uralkodása alatt teljesedett ki.
Tabarí, Abu Dzsafar (megh. 923): jogtudós és krónikás, hatalmas és nagyjelentőségű munka szerzője.
Figyelmét az Isten szolgálatára meghívott népek, elsősorban a muszlim umma történetének
eseményei kötötték le.
Tahtaví, Rifáh al- (1801-1873): egyiptomi álim, aki nyomtatásban is napvilágot látott naplójában a
nyugati kultúra iránti lelkesedésének adott hangot. Számos európai írást fordított le arabra, az ország
modernizációját sürgette.
Umar, II.: umajjád kalifa (717-720), aki megkísérelte a vallásos mozgalom kívánalmainak megfelelően
vezetni birodalmát. A kalifák közül elsőként ő biztosította támogatásáról az iszlám vallását felvenni
igyekvőket.
Umar ibn al-Khattáb: a Próféta bizalmasa és harcostársa, a második kalifa (634-644), az arab hódító
háborúk szellemi atyja, a helyőrségi városok megteremtője. Egy perzsa hadifogoly gyilkolta meg.
Uszmán ibn Affán: az első megtértek egyike, Mohamed veje, a harmadik kalifa (644-656), aki
azonban elődeinél erélytelenebbnek bizonyult. Politikája miatt nepotizmussal vádolták. Az
elégedetlenkedők felkelést robbantottak ki, melynek során Medinában meggyilkolták. Halála vezetett
az első fitna kitöréséhez.
Valid, L: umajjád kalifa (705-717), aki az umajjád hatalom csúcspontján ült a trónra.
Vaszan ibn Ata (megh. 748): a racionális elveket hirdető teológiai iskola, a mutazila megalapítója.



Zajd ibn Ali (megh. 740): az ötödik imám fivére, aki teljes erőbedobással részt vett a politikai
küzdelmekben. Nem elképzelhetetlen, hogy az ötödik imám az ő befolyásának, hatalomvágyának
ellensúlyozására dolgozta ki a béke fontosságát hirdető filozófiáját. A későbbiekben azokat, akik nem
követték a Tizenkettes Sía irányvonalát, és nem fordítottak hátat a politikának, gyakran zajditákként
emlegették.



Fogalmak
ahádisz (e. sz. hadísz): „hírek, események”. Mohamed próféta tanításairól, cselekedeteiről hitelt
érdemlő módon beszámoló hagyományok. A Koránban nem szerepelnek. A hadísz-okat a Próféta
környezetében élők jegyezték le az utókor számára.
ahl al-hadísz: „a hadísz-ok népe”. Az umajjád korban jelentkező szellemi irányzat elnevezése, mely a
jogászoknak megtiltotta az idzstihád alkalmazását, és azt hangsúlyozta, hogy a jogi döntéseknek a
hadísz-okon kell alapulniuk.
ahl al-kitáb: „az írás, a könyv népe”. A Koránból származó kifejezés, mely a szent iratokkal bíró
népeket jelöli. Mivel a Próféta és az első muszlimok jelentős része nem tudott írni-olvasni, és csak
nagyon kevés könyvvel rendelkeztek, ha egyáltalán voltak a birtokukban ilyenek, egyes kutatók a
kifejezést a következőképp értelmezik: egy „korábbi kinyilatkoztatás népe”.
álam al-miszál: „a hasonlatok világa”. Az emberi lélek, mely az alkotó képzelet fellegvára, és a
látomások útján járó misztikusok élményeinek kútforrása.
álim → ulamá
anszár: „segítők”. A Próféta segítségére siető medinai muszlimok, akik a 622-ben Mekkából
menekülni kénytelen kis csapatnak menedéket adtak, és segítették őket az első muszlim közösség
létrehozásában.
bátin: „rejtett, benső”. A lét és a szent irat rejtett értelme, mely nem tapogatható le sem
érzékszervekkel, sem racionális gondolkodással, csak és kizárólag a miszticizmus eszközeivel, az
elmélyedéssel ismerhető meg.
dár al-iszlám: „az iszlám háza”. A muszlim uralom alatt álló országok összefoglaló neve.
dzsáhilijja: a „tudatlanság kora”. Szakkifejezésként Arábia történetének az iszlám megjelenése előtti
korszakát jelöli. Fundamentalista muszlimok ma bármilyen, még muszlim közösséggel kapcsolatban is
használják, mely nézeteik szerint hátat fordított Istennek, és nem hajlandó elismerni az Úr
mindenható voltát.
dzsihád: „erőfeszítés”. A Korán szövege ebben az elsődleges értelemben használja, amikor a
muszlimokat saját maguk vagy közösség jobbá tételére buzdítja. Szűkebb értelemben a szó az
iszlámért vívott háborút jelöli.
dzsizja: fejadó, melyet a katonai védelemért cserébe a zimmí-k fizettek.
emír: „parancsnok”.
fakíh: „jogtudós”. A muszlim jog szakértője.
fatva: az iszlám jogrendjével összhangban álló jogi vélekedés, döntés, melyet egy muszlim szakértő
fogalmaz meg.
fikh: muszlim jogtudomány. Az iszlám előírásai tanulmányozásának és gyakorlati alkalmazásának
tudománya.
fitna: „kísértés, megpróbáltatás”. A muszlim közösséget a rasídún és az első Umajjádok uralkodása
idején szétszaggató testvérháború jelölésére használt szakkifejezés.



futuvva: a városi lakosság köreiben szerveződő, ifjakat tömörítő szervezet. Az első futuvva csoportok
a XII. század táján jelentek meg. Tag csak az lehetett, aki átesett a beavatási szertartáson. A futuvvák
sajátos szertartásrendszert dolgoztak ki, tagjaik a szúfízmus elveit valló és gyakorlatát követő
vezetőnek feltétlen engedelmességet esküdtek.
gazv: „portya”. Az iszlám megjelenése előtti korban az arab portyák egyedüli célja a zsákmányszerzés
volt. A későbbiekben gází-nak mondtak minden olyan harcost, aki az iszlám ügyéért küzdött. A
kifejezést gyakorta használták a dár al-iszlám határvidékén tevékenykedő portyázócsapatok
működésével kapcsolatban.
gulát (gálin): „túlzó”. Főnévi igenév: gulúv. Az első síita muszlimok „túlzása”, mellyel egyes
hittételeket a kelleténél jobban kidomborítottak.
hadísz —> ahádisz
haddzs: zarándoklat Mekkába.
hidzsra: „kivonulás”. Mohamed próféta és az első muszlimok Mekkából Medinába költözése, mely
622-ben játszódott le.
idzsa: „egyetértés”. A muszlim közösség egybehangzó véleménye, mellyel egy-egy jogértelmezést
elfogadottnak tekint.
idzstihád: „önálló, egyéni jogértelmezés”. Egy-egy jogtudósnak a saríá-ból kikövetkeztetett, de az
adott körülményekhez igazított jogi döntése. A XIV. században a szunniták kijelentették, hogy az
idzstihád kapui bezáródtak, s ezentúl a jogalkalmazóknak saját jogérzékük helyett a múlt tekintélyes
jogászainak érvelésére kell támaszkodniuk.
ilm: „tudás”, melynek birtokában a muszlimok eldönthetik, mi a helyes, és hogyan kell viselkedniük.
imám: a muszlim közösség vezetője. A síiták a Próféta azon leszármazottait nevezik így, akik
családfájukat Mohamed lányára, Fatimára és férjére, Ali ibn Abi Tálibra vezetik vissza. A síiták őket
tartják a közösség legitim vezetőinek.
irfán: „gnosztikus tudás”.
iszlám: „behódolás” Isten akarata előtt.
Kába: a Mekkában található, kocka alakú szentély, melyet Mohamed Istennek ajánlva az iszlám világ
legszentebb helyévé tett.
kádi: a saría alapján ítélkező bíró.
kalám: „vita, eszmecsere”, mely az iszlám tanításával összhangban, teológiai kérdésekről folyik. A
muszlim skolasztikus teológiai hagyományt nevezik így.
khánaka: „derviskolostor”. A szúfí-k szertartásainak, például a zikr-nek helyet adó épület, ahol a szúfí
mester él, és tanítványait oktatja.
kibla: az irány, mely felé ima közben a muszlimok arcukat fordítják. A kibla kezdetben Jeruzsálemet
jelölte, ám később Mohamed az ima irányát Mekka felé fordította.
madrasza: muszlim felsőoktatási intézmény, ahol a leendő álim-ok elmélyedhetnek például a fíkh
vagy a kalám tanulmányozásában.



maválí: „kliensek”. Azok az első nem arab muszlimok, akik áttérésük után névleg egy arab törzs
védelme alá helyezték magukat.
mazhab: „út, útirány”. A négy elfogadott muszlim jogértelmezési irányzat egyike.
mudzstahid: idzstihád alkalmazására felhatalmazást kapott, általában síita jogi szakértő.
mutazila: az arab itazala, „visszavonul” igéből képzett melléknév. Egy VIII. századi, a kalám-ot
előtérbe helyező szellemi irányzat neve.
pír: tanítványait a misztika útján vezető szúfí mester.
rasídún: a négy helyes úton járó kalifa, a Próféta harcostársai és közvetlen utódai: Abu Bakr, Umar
ibn Khattáb, Uszmán ibn Affán, Ali ibn Abi Tálib.
saháda: muszlim hitvallás: „Tanúsítom, hogy nincs más Isten csak Allah, és Mohamed az ő prófétája.”
saría: „törvénykezés”. A Koránnal, a szunná-val és a hadísz-okkal összhangban álló szent törvény.
síita muszlimok: a sía-i Alihoz, Ali pártjához tartoznak. Véleményük szerint Ali a Próféta egyetlen jog
szerinti örököse. Tisztelik az imám-okat, akik családfájukat Mohamed lányára és férjére, Alira vezetik
vissza. A szunniták-tól csak politikailag különböznek.
szalát: szertartásos ima, melyet a muszlimok napjában ötször mondanak el.
szúfizmus: a szunnita iszlám misztikus irányzata.
szunna: „szokás”. Mohamed próféta hétköznapi és vallásos szokásai, a muszlim hitélet fontos
viszonyítási alapjai, melyeket a Próféta környezetében élők jegyeztek fel az utókor számára. A
„szokások” beépültek a muszlim jogrendbe, így a hívek pontosan követhetik Mohamed példáját az
Isten előtti megadás, iszlám terén.
szunnita iszlám: a négy rasídún-t elismerő muszlim többség elnevezése, akik politikai szempontból
elfogadják az iszlám fennálló rendjét.
taríka: a szúfí „utat” követő közösség, szerzetesrend. Minden ilyen közösségnek megvan a saját zikr
szertartása és vezetője.
tavhíd: „eggyé tevés”. Az isteni egység, melynek gyakorlati megvalósítására törekszik minden
muszlim, legyen szó magánéletről vagy a közösség sorsáról. A tavhíd gondolata tükröződik a
muszlimok intézményrendszerében, életcéljában és abban, hogy uruknak csak Istent ismerik el.
ulamá (e. sz. álim): tudósok testülete, az iszlám vallásos és jogi hagyományainak őrzője.
umma: a muszlimok közössége.
umra: a Kába rituális megkerülése.
zakát: „tisztaság”. A bevétel egy bizonyos, általában két és fél százalékában meghatározott adó,
melyet a muszlimok a szegények megsegítésére fizetnek.
zikr: „emlékezés”. Emlékezés Istenre. A zikr legismertebb módja az, amikor a hívek az Úr neveit
mantraként kántálva révületbe esnek. A szúfí vallásgyakorlat egyik fontos eleme.
zimmí: „védett alattvaló”. A helyi, nem muszlim lakosság azon csoportjainak elnevezése, amelyek a
Korán által is elismert könyves vallások híveinek számítanak. Közéjük tartoznak a zsidók, a
keresztények, a zoroasztriánusok, a hinduk, a buddhisták és a szikhek. A zimmí-k szabadon



gyakorolhatták vallásukat, saját törvényeik szerint szervezhették meg közösségeiket, de fejet kellett
hajtaniuk az iszlám politikai hatalma előtt.



EURÓPA KÖNYVKIADÓ, BUDAPEST
FELELŐS KIADÓ OSZTOVITS LEVENTE IGAZGATÓ
TÖRDELTE A KOPF BT.
NYOMTA A SZEKSZÁRDI NYOMDA
FELELŐS VEZETŐ VADÁSZ JÓZSEF IGAZGATÓ
KÉSZÜLT SZEKSZÁRDON, 2005-BEN
SZERKESZTETTE KATONA ÁGNES
FELELŐS SZERKESZTŐ BARKÓCZI ANDRÁS
A SOROZATOT FÁBIÁN ISTVÁN TERVEZTE
KÉSZÜLT 16,4 (A/5) ív TERJEDELEMBEN
ISBN 963 07 7833 5



EPILÓGUS
A könyv 2002-es angol nyelvű kiadásából
2001. szeptember 11-én az Egyesült Államokban 19 muszlim szélsőséges elrabolt négy
utasszállító repülőgépet. Kettőt a New York-i World Trade Center ikertornyaiba vezettek, egyet
Washingtonban a Pentagonra irányítottak, mindezekkel több ezer ember halálát okozták. A negyedik
gép Pennsylvaniában zuhant le. A gépeltérítők Osama bin Laden tanítványai voltak, akinek militáns
iszlám nézeteit Sajjid Kutb határozta meg.
Az Egyesült Államok elleni támadás kegyetlensége új felvonást jelentett a
fundamentalistáknak a modernitás elleni harcában. Amikor ezt a könyvet 2000-ben kiadták, előre
jeleztem, ha a muszlimok továbbra is úgy érzik, hogy vallásuk támadásnak van kitéve, a
fundamentalista erőszak valószínűleg még szélsőségesebb, új formákban jelentkezik. A gépeltérítők
némelyike, mielőtt a kiszemelt gépekre felszállt, éjszakai bárokat látogatott, alkoholt ivott, amely az
iszlámban tiltott tevékenység. Egészen bizonyos, hogy nem voltak átlagos muszlim fundamentalisták,
akik szigorúan ortodox életvitelűek és az éjszakai bárokat a „dzsáhilijja” („tudatlanság kora”)
szimbólumának tekintik, amely örökre és mindig az igaz hit ellensége.
A muszlimok döntő többsége rémülettel hőkölt vissza ettől a szeptemberi apokalipszistól, és
rámutattak, hogy ez az erőszak sérti az iszlám legszentebb tanait. A Korán elítél minden agresszív
hadviselést; azt tanítja, hogy az egyetlen igazságos háború az önvédelemért folytatott harc. Ám
Osama bin Laden és követői kinyilvánították, hogy a muszlimok támadásnak vannak kitéve. Bin Laden
rámutatott, hogy az amerikai csapatok vannak jelen Arábia szent földjén; az amerikai és brit légierő
folyamatos bombázásokat hajt végre Irak területén; továbbá az amerikaiak által bevezetett szankciók
eredményeként polgári lakosok és gyerekek ezrei haltak meg; hogy palesztinok százai halnak meg
Izrael, ez Egyesült Államok legfőbb közel-keleti szövetségese miatt; végül az Egyesült Államok olyan
kormányoknak nyújt támogatást, közöttük Szaúd-Arábia királyi családjának, akiket bin Laden
korruptnak és elnyomónak tart. Látva az amerikai külpolitikát, a fentiek mégsem igazolhatnak olyan
gyilkos támadást, mely nem található meg sem a Koránban, sem a sáriá-ban. Az iszlám törvények
tiltják, hogy a muszlimok háborút hirdessenek olyan országok ellen, amelyekben megengedik, hogy a
muszlimok szabadon gyakorolják vallásukat, és különösen tiltják, hogy ártatlan polgárokat öljenek
meg. A félelem és düh, amely minden fundamentalista vízióban tévútra vezet, majdnem mindig
eltorzítja azokat a hagyományokat, amelyeket a fundamentalisták megvédeni igyekeznek, és ez soha
nem volt nyilvánvalóbb, mint szeptember tizenegyedikén. Ritkán volt még botrányosabb és
gonoszabb visszaélés a vallással.
A támadás után azonnal jelentkezett a muszlimok elleni visszahatás a nyugati országokban.
Muszlimokat támadtak meg az utcákon, keleti kinézetű embereknek megtiltották, hogy repülőgép
fedélzetére szálljanak, asszonyok, akik a hidzsáb-ot (fejet és testet eltakaró öltözetet) viselték, féltek
elhagyni otthonaikat; a középületeken graffitik jelentek meg sürgetve a „sivatagi négereket”, hogy
takarodjanak haza. Széles körben elterjedt az a feltételezés, hogy van valami az iszlám vallásban, ami
arra ösztökéli a muszlimokat, hogy kegyetlenek és erőszakosak legyenek, és a hírközlő eszközök túl
gyakran erősítették meg ezt a feltételezést. Felismerve az ilyen megközelítés veszélyét George W.
Bush sürgősen kijelentette, hogy az iszlám nagy és békés vallás, és hogy bin Ladent és a
gépeltérítőket nem szabad az iszlám hit tipikus képviselőinek tekinteni. Gondosan ügyelt arra, hogy a
washingtoni nemzeti katedrálisban tartott gyászünnepségen muszlim személy álljon mögötte, és



mecseteket látogatott meg, hogy kifejezze az amerikai muszlimok iránti elkötelezettségét. Ez teljesen
új és különösen üdvözölt fejlemény volt. Nem történt hasonló a Salman Rushdie krízis idején vagy a
Szaddam Huszajn elleni „Sivatagi Vihar”-t támogató kampányban. Örvendetes volt látni, hogy a
könyváruházakat elárasztották az amerikaiak, és mindent elolvastak, amit csak fel lehetett fedezni az
iszlámról. Törekedtek megérteni az iszlám hitet még akkor is, ha tántorogtak e terrorista támadás
rémületében.
Soha nem volt fontosabb a nyugati emberek számára, hogy pontos ismereteket és megértést
szerezzenek az iszlámról. A világ megváltozott szeptember 11-e óta. Érzékeljük, hogy az előnyös
helyzetben lévő nyugati országokban nem gondolhatjuk azt, hogy a világ többi részén történő
események nem érintenek bennünket. Ami Gázában, Irakban vagy Afganisztánban ma zajlik, annak
valószínűleg következménye lesz holnap New Yorkban, Washingtonban vagy Londonban. Nemsokára
kis csoportoknak is meglesz az a képességük, hogy tömegpusztító cselekményeket kövessenek el,
olyanokat, amelyekre korábban csak az erős nemzetállamoknak volt lehetőségük. A terror elleni
hadjáratban, melyet az Egyesült Államok most kezdeményezett, létfontosságú a pontos hírszerzés és
az információszerzés. Katasztrófa lenne az iszlámról hamis képet terjeszteni, úgy tekinteni rá, mint a
demokrácia és a helyes értékek eredendő ellenségére vagy visszatérni a középkori keresztesek bigott
nézeteihez. Az ilyen megközelítés nemcsak szembeállítana 1.2 milliárd muszlimmal, akikkel osztozunk
a világon, hanem sértené az elfogulatlan igazságszeretetet és mások szent jogainak elismerését is,
amelyek mind az iszlám, mind a nyugati társadalom legjobbjait jellemzik.



Karen Armstrong
From Wikipedia, the free encyclopedia
Karen Armstrong OBE
Born: 14 November 1944, Wildmoor, Worcestershire, England
Occupation: Writer
Nationality: British
Alma mater: Oxford University
Website: charterforcompassion.org
Karen Armstrong OBE FRSL (born 14 November 1944) is a British author and commentator known for her books on comparative religion.[1] A former Roman Catholic religious sister, she went from a conservative to a more liberal and mystical Christian faith. She attended St Anne's College, Oxford, while in the convent and majored in English. She became disillusioned and left the convent in 1969.[1] She first rose to prominence in 1993 with her book A History of God: The 4,000-Year Quest of Judaism, Christianity and Islam. Her work focuses on commonalities of the major religions, such as the importance of compassion and the Golden Rule.
Armstrong received the US$100,000 TED Prize in February 2008. She used that occasion to call for the creation of a Charter for Compassion, which was unveiled the following year.
Contents
• 1 Early life • 2 Career • 3 Comments on Bill Maher



• 4 Honours • 5 Reception • 6 Publications • 7 See also
• 8 References • 9 External links
Early life
Armstrong was born at Wildmoor, Worcestershire,[2] into a family of Irish ancestry who, after her birth, moved to Bromsgrove and later to Birmingham. In 1962, at the age of 18, she became a
member of the Sisters of the Holy Child Jesus, a teaching congregation, in which she remained for seven years. Armstrong claims she suffered physical and psychological abuse in the convent, according to The Guardian newspaper:
But the sisters ran a cruel regime. Armstrong was required to mortify her flesh with whips and wear a spiked chain around her arm. When she spoke out of turn, she claims she was forced to sew at a treadle machine with no needle for a fortnight.[3]
Once she had advanced from postulant and novice to professed nun, she enrolled in St Anne's College, Oxford, to study English. Armstrong left her order in 1969 while still a student at Oxford. After graduating with a Congratulatory First, she embarked on a DPhil on the poet Tennyson. According to Armstrong, she wrote her dissertation on a topic that had been approved by the university committee. Nevertheless, it was failed by her external examiner on the grounds that the topic had been unsuitable.[4] Armstrong did not formally protest this verdict, nor did she embark upon a new topic but instead abandoned hope of an academic career. She reports that this period in her life was marked by ill-health stemming from her lifelong but, at that time, still undiagnosed temporal lobe epilepsy.
Around this time she was lodged with Jenifer and
[5][6]
Herbert Hart, looking after their disabled son, as told in her memoir The Spiral Staircase.[4]
Career
In 1976, Armstrong took a job teaching English at James Allen's Girls' School in Dulwich while working on a memoir of her convent experiences. This was published in 1982 as Through the Narrow Gate to excellent reviews. That year she embarked on a new career as an independent writer and broadcasting presenter. In 1984, the British Channel Four commissioned her to write and present a television documentary on the life of St. Paul, The First Christian, a project that involved traveling to the Holy Land to retrace the steps of the saint. Armstrong described this visit as a "breakthrough experience" that defied her prior assumptions and provided the inspiration for virtually all her subsequent work. In A History of God: The 4,000-Year Quest of Judaism, Christianity and Islam (1993), she traces the evolution of the three major monotheistic traditions from their beginnings in the Middle East up to the present day and also discusses Hinduism and Buddhism. As guiding "luminaries" in her approach, Armstrong acknowledges (in The Spiral Staircase and elsewhere) the late Canadian theologian Wilfred Cantwell Smith, a Protestant minister,[7] and the Jesuit father Bernard Lonergan.[8] In 1996, she published Jerusalem: One City, Three Faiths.
Armstrong's The Great Transformation: The Beginning of Our Religious Traditions (2006) continues the themes covered in A History of God and examines the emergence and codification of the world's great religions during the so-called Axial age identified by Karl Jaspers. In the year of its publication



Armstrong achieved the distinction of being invited to choose her eight favourite records for BBC Radio's Desert Island Discs programme.[9] She has made several appearances on television, including on Rageh Omaar's programme The Life of Muhammad. She was an advisor for the award-winning, PBS-broadcast documentary Muhammad: Legacy of a Prophet (2002), produced by Unity Productions Foundation.
In 2007 the Islamic Religious Council of Singapore invited Armstrong to deliver the MUIS Lecture.[10]
Armstrong is a fellow of the Jesus Seminar, a group of scholars and laypeople which attempts to investigate the historical foundations of Christianity. She has written numerous articles for The Guardian and for other publications. She was a key advisor on Bill Moyers' popular PBS series on religion, has addressed members of the United States Congress, and was one of three scholars to speak at the UN's first ever session on religion.[11] She is a vice-president of the British Epilepsy Association, otherwise known as Epilepsy Action.
Armstrong, who has taught courses at Leo Baeck College, a rabbinical college and centre for Jewish education located in north London, says she has been particularly inspired by the Jewish tradition's emphasis on practice as well as faith: "I say that religion isn't about believing things. It's about what you do. It's ethical alchemy. It's about behaving in a way that changes you, that gives you intimations of holiness and sacredness."[12] She maintains that religious fundamentalism is not just a response to, but is a product of contemporary culture[13] and for this reason concludes that, "We urgently need to make compassion a clear, luminous and dynamic force in our polarized world. Rooted in a principled determination to transcend selfishness, compassion can break down political, dogmatic, ideological and religious boundaries. Born of our deep interdependence, compassion is essential to human relationships and to a fulfilled humanity. It is the path to enlightenment, and indispensable to the creation of a just economy and a peaceful global community."[14]
Awarded the $100,000 TED Prize in February 2008, Armstrong called for drawing up a Charter for Compassion, in the spirit of the Golden Rule, to identify shared moral priorities across religious traditions, in order to foster global understanding and a peaceful world.[15] It was presented in Washington, D.C. in November 2009. Signatories include Queen Noor of Jordan, the Dalai Lama, Archbishop Desmond Tutu and Paul Simon.[16]
Comments on Bill Maher
Armstrong commented on comedian Bill Maher's criticism of Islam by telling Salon "this is the sort of talk that led to the concentration camps in Europe. This is the kind of thing people were saying about Jews in the 1930s and ’40s in Europe."[17] Maher responded to Armstrong's comments by telling Vanity Fair (magazine), "It’s beyond stupid. Jews weren’t oppressing anybody. There weren’t 5,000 militant Jewish groups. They didn’t do a study of treatment of women around the world and find that the Jews were at the bottom of it. There weren’t 10 Jewish countries in the world that were putting gay people to death just for being gay. It’s idiotic."[18][19] After that Armstrong reiterated her criticism of Maher by telling the New York Times, "in the 1930s and ’40s in Europe, we learned how dangerous and ultimately destructive this kind of discourse could be."[20]
Honours
In 1999 Armstrong received the Muslim Public Affairs Council's Media Award.
Armstrong was honoured by the New York Open Center in 2004 for her "profound understanding of religious traditions and their relation to the divine."
[21][22][23]
[24]



She received an honorary degree as Doctor of Letters by Aston University in 2006.[25]
In May 2008 she was awarded the Freedom of Worship Award by the Roosevelt Institute, one of four medals presented each year to men and women whose achievements have demonstrated a commitment to the Four Freedoms proclaimed by President Franklin D. Roosevelt in 1941 as essential to democracy: freedom of speech and of worship, freedom from want and from fear. The institute stated that Armstrong had become "a significant voice, seeking mutual understanding in times of turbulence, confrontation and violence among religious groups." It cited "her personal dedication to the ideal that peace can be found in religious understanding, for her teachings on compassion, and her appreciation for the positive sources of spirituality." [26]
She has also received the TED Prize 2008.[27]
In 2009 she was awarded the Dr. Leopold Lucas Prize by the University of Tübingen.[28]
Armstrong was honored Nationalencyklopedin's International Knowledge Award 2011[29] "for her long standing work of bringing knowledge to others about the significance of religion to humankind and, in particular, for pointing out the similarities between religions. Through a series of books and award-winning lectures she reaches out as a peace-making voice at a time when world events are becoming increasingly linked to religion."
On 30 November 2011 (St. Andrew's Day) Armstrong was made honorary Doctor of Letters by the University of Saint Andrews.[30]
On 3 June 2014, she was made honorary Doctor of Divinity by McGill University.[31]
Reception
Armstrong has been called "a prominent and prolific religious historian"[32] and described as "arguably the most lucid, wide-ranging and consistently interesting religion writer today".[33] Juan Eduardo Campo, author of the Encyclopedia of Islam (Encyclopedia of World Religions) (2009), included Armstrong among a group of scholars whom he considered as currently conveying a "more or less objective" (as opposed to polemical) view of Islam and its origins to a wide public in Europe and North America.[34] She is a regular speaker on the Abrahamic tradition; in the last decade increasing interest in and debate surrounding Islamic issues has brought her even wider visibility. After the September 11 attacks she was in great demand as a lecturer, pleading for inter-faith dialogue.[35]
Atheist activist Sam Harris criticizes Armstrong's "benign" view of Islam, contending that "Islam, as it is currently understood and practiced by vast numbers of the world's Muslims, is antithetical to civil society."[36] Harris is also strongly critical of Armstrong's "religious apology" of Islamic fundamentalism, accusing her and like-minded scholars of "political correctness."[36] Armstrong has also attracted the criticism of Christian philosopher and theologian William Lane Craig. In Craig's response to a debate between Armstrong and evolutionary biologist Richard Dawkins published in the 12 September 2009 issue of The Wall Street Journal,[37] Craig criticizes Armstrong's "anti-realist" views about statements concerning God, particularly her assertion that "'God' is merely a symbol that points beyond itself to an indescribable transcendence." Craig argues that Armstrong's view of God as ineffable is "self-refuting" and "logically incoherent". Craig also disputes Armstrong's characterization of the religious views of early Christians.[38]
Publications



Journal articles
• "Women, Tourism, Politics" (1977) • "The Holiness of Jerusalem: Asset or Burden?" (1998) • "Ambiguity and Remembrance: Individual and Collective Memory in Finland" (2000)
Books
• Through the Narrow Gate (1982)
• The First Christian: Saint Paul's Impact on Christianity (1983) • Beginning the World (1983) • Tongues of Fire: An Anthology of Religious and Poetic Experience (1985) • The Gospel According to Woman: Christianity's Creation of the Sex War in the West (1986) • Holy War: The Crusades and their Impact on Today's World (1988) • Muhammad: A Biography of the Prophet (1991) • The English Mystics of the Fourteenth Century (1991) • The End of Silence: Women and the Priesthood (1993) • A History of God (1993)
• Jerusalem: One City, Three Faiths (1996)
• In the Beginning: A New Interpretation of Genesis (1996) • Islam: A Short History (2000)
• The Battle for God: Fundamentalism in Judaism, Christianity and Islam (2000) • Buddha (2001)
• Faith After 11 September (2002) • The Spiral Staircase (2004)
• A Short History of Myth (2005)
• Muhammad: A Prophet For Our Time (2006) • The Great Transformation: The Beginning of Our Religious Traditions (2006) ISBN 978-0-37541317-9
• The Bible: A Biography (2007)
• The Case for God (2009) Vintage ISBN 978-0-307-26918-8
• Twelve Steps to a Compassionate Life (2010) ISBN 978-0-307-59559-1
• A Letter to Pakistan (2011) Oxford University Press ISBN 978-0-19-906330-7
• Fields of Blood: Religion and the History of Violence (2014) Bodley Head
See also
ISBN 9781847921864[39]
• Abrahamic religions • Interfaith dialog • Theology
References
1. "Karen Armstrong on Sam Harris and Bill Maher: "It fills me with despair, because this is the sort of talk that led to the concentration camps"". Salon. 23 November 2014. 2. Armstrong, Karen (2005). Through A Narrow Gate: A Memoir of Spiritual Discovery (Revised ed.). Macmillan. p. 7. ISBN 0-312-34095-8. 3. "Karen Armstrong: The compassionate face of religion". The Guardian. 2 October 2010.
4. Armstrong, Karen. The Spiral Staircase: My Climb Out Of Darkness. New York: Random House, 2004.



5. McGrath, Alister (2006). "Spirituality and well-being: some recent discussions". Brain 129 (1): 278–282. doi:10.1093/brain/awh719.
6. "The runaway nun". New Statesman. 5 April 2004. 7. See The Case for God, p. 87, footnote 42 8. The Case for God, p. 283.
9. "Desert Island Discs, February 12, 2006: Karen Armstrong". BBC Radio 4 Website. Retrieved 9 April 2008.
10. Karen Armstrong delivers the 2007 MUIS lecture, muis.gov.sg 11. Karen Armstrong Speaker Profile at The Lavin Agency, thelavinagency.com 12. Dave Weich, "Karen Armstrong, Turn, Turn, Turn".
13. "Voices on Antisemtisim interview with Karen Armstrong". United States Holocaust Memorial Museum. 5 July 2007.
14. The Charter for Compassion.
15. "TEDPrize 2008 Winner :: Karen Armstrong". TEDPrize Website. Retrieved 19 March 2008. 16. Chapman, Glenn (12 November 2009). "Online call for religions to embrace compassion". Agence France-Presse. Retrieved 12 November 2009.
17. Karen Armstrong on Sam Harris and Bill Maher: "It fills me with despair, because this is the sort of talk that led to the concentration camps." Published 23 November 2014. Retrieved 9 December
2014. http://www.salon.com/2014/11/23/karen_armstrong_sam_harris_anti_islam_talk_fill s_me_with_despair/
18. Petition All You Want, Bill Maher Will Speak at Berkeley. Published 4 December 2014. Retrieved 9 December 2014. http://www.vanityfair.com/online/daily/2014/12/bill-maherinterview-islam-berkeley
19. "It’s beyond stupid": Bill Maher responds to backlash against Islam views. Published 5 December 2014. Retrieved 9 December 2014. http://www.salon.com/2014/12/05/its_beyond_stupid_bill_maher_responds_to_berk eley_petition_and_karen_armstrong/ 20. The Blame Game: Karen Armstrong Talks About ‘Fields of Blood’. Published 26 December 2014. Retrieved 5 January 2015. http://artsbeat.blogs.nytimes.com/2014/12/26/the-blamegame-karen-armstrong-talks-about-fields-of-blood
21. "Last Chance to Buy Your Tickets to MPAC Media Awards Gala on Sunday, June 1st". Muslim Public Affairs Council. Retrieved 25 December 2011. 22. "Karen Armstrong". Westar Institute. Retrieved 25 December 2011. 23. "Bill Moyers Journal, Karen Armstrong". Public Broadcasting Service (PBS). Retrieved 25 December 2011. 24. "Open Center Gala Honorees". 2009. Retrieved 9 October 2009. 25. "Honorary Graduates of the University". Aston University. Retrieved 25 December 2011. 26. "The Franklin D. Roosevelt Four Freedoms Awards: Freedom of Worship: Karen Armstrong". Four Freedoms Award website. Franklin and Eleanor Roosevelt Institute. 2008. Retrieved 28 June 2008. 27. "2008 Winners". TED Prize. Retrieved 25 December 2011. 28. Armstrong, Karen. (2010). Plädoyer für Gott. Tübingen: Mohr Siebeck. p. 108. ISBN 978-3-16150305-4. 29. "Intervju med Karen Armstrong". The Knowledge Awards. Retrieved 25 December 2011. 30. "The point of religion"., University of St Andrews, News archive
31. "Fourteen personalities to receive honorary degree from McGill"., McGill Reporter 32. Bonos, Lisa (16 January 2011). "Review of Karen Armstrong's "Twelve Steps to a Compassionate Life"". Washington Post. Retrieved 21 May 2011. 33. Miller, Laura. ""Buddha" by Karen Armstrong". Salon. Retrieved 21 May 2011.



34. Juan Eduardo Campo (November 1996). "Review of [Muhammad and the Origins of Islam] by F. E. Peters". International Journal of Middle East Studies 28 (4): 597599. doi:10.1017/s0020743800063911. 35. Cliteur, Paul (2010). The Secular Outlook: In Defense of Moral and Political Secularism. John Wiley & Sons. p. 249. ISBN 1-4443-9044-9., Extract of page 249 36. Harris, Sam (5 May 2008). "Losing Our Spines to Save Our Necks". The Huffington Post. Retrieved 21 May 2014. 37. Armstrong, Karen; Dawkins, Richard (12 September 2009). "Man vs. God". The Wall Street Journal. Retrieved 21 May 2014. 38. Craig, William Lane (20 September 2009). "Dawkins vs. Armstrong" (Podcast). Reasonable Faith. Event occurs at 16:50. Retrieved 21 May 2014. 39. McGirr, Michael (10 October 2014). "Book Review: Battling with the evils of humanity". The Sydney Morning Herald. Retrieved 19 October 2014.
External links
• Author Spotlight at Random House • Profile at islamfortoday.com • Charter for Compassion, charterforcompassion.org • Karen Armstrong at the Internet Movie Database
• Interview with Karen Armstrong on "The Bible", readthespirit.com • The reason of faith Ode magazine, 2009.
• Articles by Karen Armstrong on the 5th Estate blog, fifthestate.co.uk
Audio and video
• Karen Armstrong at TED o My wish: The Charter for Compassion (TED2008) o Let's revive the Golden Rule (TEDGlobal 2009)
• Audio: Karen Armstrong in conversation on the BBC World Service discussion programme The Forum, BBC.co.uk • Appearances on C-SPAN
o Booknotes interview with Armstrong on Islam: A Short History, 22 September 2000.
Retrieved from "https://en.wikipedia.org/w/index.php?title=Karen_Armstrong&oldid=682933555"
Categories:
• 1944 births • Living people
• Alumni of St Anne's College, Oxford • British non-fiction writers • British religious writers • British spiritual writers • British women writers
• Fellows of the Royal Society of Literature • Feminist studies scholars • Former Roman Catholic religious sisters and nuns • Christian scholars of Islam • People from Worcestershire • People with epilepsy



• Religious studies scholars
• Trustees of the British Museum • Women religious writers
• 20th-century women writers • 21st-century women writers
• This page was last modified on 27 September 2015, at 01:16.
• Text is available under the Creative Commons Attribution-ShareAlike License; additional terms may apply. By using this site, you agree to the Terms of Use and Privacy Policy. Wikipedia® is a registered trademark of the Wikimedia Foundation, Inc., a non-profit organization.