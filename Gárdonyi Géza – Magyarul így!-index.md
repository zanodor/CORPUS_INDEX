---
master_file: "[[@GardonyiGezaMagyarul]]"
---
# Index for Gárdonyi Géza – Magyarul így!.pdf

Gárdonyi Géza
MAGYARUL ÍGY!
Elektronikus kiadás, 2013. Forrás: http://osnyelv.hu
COPYRIGHT 1938 BY DANTE KÖNYVKIADÓ, BUDAPEST. Földes, Wagner és Tsa, könyvnyomda, Budapest. V., Csáky-u. 64. Tel.: 298-021



Gárdonyi Géza: Magyarul így!
(Forrás: http://osnyelv.hu) 202 / 1.
Az 1.1 elektronikus kiadás előszavai:
Az elektronikus változat gyökéül szerzőnek a Dante Könyvkiadónál: MAGYARUL ÍGY c. könyve vétetett. Az akkori idők írásmódja, helyes-írása eredeti formájában meghagyatott, csak a szövegben megjelenő következetlenségek mint a címszók többnyire kisbetűs, ám néhol nagybetűs kezdése lettek egyazon mintára szabva, és a szögletes zárójelek között saját megjegyzésekkel kibővítve, ill. bővítésre előkészítve. Ezen kiadás tisztelgés Gárdonyi Géza nyelvészeti munkássága előtt, aki 150 évvel ezelőtt született. Az elektronikus kiadás az "osnyelv.hu" honlapon jelent meg először, a gondozott szöveg továbbra is ott található; szerkesztője és gondozója: Varga András. Budapest, 2013.07.13.
A sajtó alá rendező szava:
Gárdonyi Géza sokat foglalkozott a magyar nyelv sajátságaival, írás közben elmerült a magyar nyelv eredetiségének, szépségének, kifejezőerejének vizsgálatába. Ezeknek az elmélkedéseknek, töprengéseknek eredménye ez a könyv. Nem is szabad ezt egy új Antibarbarus-nak vagy a Helyes magyarság kézikönyvének tekintenünk, hanem egy eredeti módon, önállóan gondolkodó író megfigyeléseinek, ötleteinek. Itélete a legtöbb esetben helyes, de néhol kétségtelenül ellentétbe jut a nyelvtudomány, különösen a nyelvtörténet megállapításaival. A könyv így is érdekesés tanulságos, mert új oldalról világítja meg Gárdonyi Géza írói egyéniségét és azt a szerető gondot, mely őt minden művének megírásában vezette.
A szerző beköszöntője:
El vagyok készülve arra a kellemes állapotra is, hogy ezeket a sorokat épp az én fejemre rázogatják majd legszívesebben azok, akik belőle okultak. Mert hiszen mindazok a hibák, amiket itt felszinre vetek, - alig egy-kettő híján, - az én írásaimban, könyveimben is éktelenkednek. S még rá: mindazokat a hibákat, amelyeket már az én szemem ereje nem bírt meglátni, épp az én tollam gúnyolásával vetik



Gárdonyi Géza: Magyarul így!
(Forrás: http://osnyelv.hu) 202 / 2.
majd új rostába azok, akik a munkámat folytatják. Elszenvedem. Sőt: örömmel szenvedem. Mert nem a hiúság oltárán áldoztam ezzel a könyvemmel, hanem a magyarságén. A nyelv is változik idők haladtában, mint ahogy maga a nemzet is változik. De a nemzet lelke nem változik, hát a nyelvnek a lelke se változhatik. A nemzet lelke meg a nyelv lelke egy. Aki hibásan beszéli a nyelvet, a lélek ellen vét. A régi időkben, mikor még nem olvastak, semmi volt az, ha egyes ember hibásan beszélt, de ma, mikor már a kapás ember is ujságot olvas, a hiba ragadós. S ma már annyi a hibás szólás a nyelvünkben, hogy száz év múlva német segédigék nélkül köhinteni se lehet. Micsoda gazdag emberek voltak azok az országfoglaló magyarok! Ezer év óta rabolják ennek a nemzetnek a kincseit: német, tatár, török, osztrák. Maga magát is pusztítja ezer év óta: kártya, váltó, nemtörődömség. Még a nyelvét is rontja ezer év óta s még mindig gazdagabb a nyelvünk, mint akármelyik európai népé. Az első nyelvrontó bizonyára az a misszionárius volt, aki megtanult köztünk magyarul és lefordította a Miatyánkot: ki vagy a menynyekben qui es in coelis... mi kenyerünket mindennapit, panem nostrnum quotidianum. S mihelyt az első ős letette a kardot és pennát vett kezébe, azóta minden író nyelvrontó is egyúttal. Latin és germán formákkal szegényítik a nyelvünket ezer év óta. Dicsértessék a Jézus! Magasztaltassék a Hunyadi Mátyás! S az utolsó nyelvrontó az az utolsó író lesz, akit majd az utolsó útjában visz át a Cunard Amerikába.
*
A csárdai zenész, az iparhegedűs 25-30 hanggal dolgozik. Annyival eljátszik minden dalt. A művészhegedűs ugyanazon a hegedűn 200-300 hangot zendít elő. Épp így vagyunk az íróművészettel is. Az iparos író a közélet kapott kis szótárából él. Ő azzal mindent elmond amit akar s a vele egyszintű olvasó megelégszik vele. A művész-író azonban ismeri a nyelvbeli kifejezések sokféle különbségét s a különbségek sokféle színét és sokféle erejét: s egy pillantásra lát és választ, mint a gyöngy-fűző asszony.
*
Idegen szavak a nyelvünkben: bolondnak mondanánk azt a pávát, amelyik tuzok tollat tüzdelne a maga tollai közé.
*



Gárdonyi Géza: Magyarul így!
(Forrás: http://osnyelv.hu) 202 / 3.
Akadémiás magyarság és mezei magyarság,- micsoda változat a kettő!
*
Napjaink magyartalansága: a borbély már vágja a hajat, a boltokon vasárnaponkint csupa zárva-ajtó.
*
Minden nemzetnek főkincse a nyelve. Bármit elveszthet, visszaszerezheti, de ha a nyelvét elveszti, Isten se adja vissza többé. Aki a jó magyar szót elhagyja az idegenért, akinek a korcs magyar szó nem fáj, hazaáruló!



Gárdonyi Géza: Magyarul így! 4.oldal
(Forrás: http://osnyelv.hu) 202 / 4.
*
- A, Á
*
a (der, die, das)
A névelő a magyarban nem egy a derdie-das-szal. A mutató ujjat helyettesíti nálunk. A németnél ellenben a der-die-das minden névszónak elmaradhatatlanul előzgető kiskutyája. Eszerint németes az: Az ujság. A nap. A nép. A hét.
Mert lám a régi ujságok nem A vasárnapi ujság, nem Az üstökös, nem A Borsszem Jankó. Dunántúli magyarság az ilyen: a János, a Péter, a Naca. Az a pap is dunántúli atyámfia lehetett, aki a Laudéturt így palántálta át a magyar nyelvbe: Dícsértessék a Jézus Krisztus. S még ez a milliók ajkán mindennapos germán kapta se szoktatta rá az igazi magyarságot, hogy így beszéljen: Magasztaltassék a Rákóczi Ferenc. Lánchidunkat a Széchenyi Istvánnak köszönhetjük. Könyvcímeken is zavaró az: a, az. A bor címet idézetképp írtam én: A bor vót az oka mondat töredékeképpen. Az új kiadások címlapján törlöm majd. Intés: Valahányszor az a nem különböztetés, nem rámutatás, valahányszor elhagyható s a szó nélküle is jól hangzik, csapd el, mert német!
*
abbanmarad, abban állapodik meg
A magyar csak akkor marad valamiben, ha nem megy tovább vagy nem juthat tovább. De már ha valaki elutazik, nem mondhatja azt, mint egyik szótárírónk: abban maradunk hát, hogy este elutazol. (Es bleibt also dabei, dass du Abends abreist.) Ez épp oly képtelenség, mintha azt mondaná valaki, hogy: abban utazik el, hogy marad.
Éppen ilyen az abban állapodik meg is. - Abban állapodtunk meg, hogy leülünk. Ha állapodtunk jó az ilyen alkalmazásban, akkor ülepedtünk is jó. A magyar azt mondja inkább: megegyeztünk, eltökéltük, végeztük.
*
abcúg!
Ennél pestiesebb magyar szó alig akad szótárunkban. Az igazi magyarok azt mondják: vesszen! Szószéken állóra: co le! co ki!
A co ősi szavunk. Még keletről hoztuk: hajszoló szó. Nótákban is benne van még: Co fel sárga lovam!
*
abcugol
lecohol.
*
abderita
rátóti.



Gárdonyi Géza: Magyarul így! 5.oldal
(Forrás: http://osnyelv.hu) 202 / 5.
*
abszolut becsü
tökéletes.
*
accusativus
Az accusativusszal megjelenő igét mindig vessük próbára, hogy az accusativus helyett nem mondhatnánk-e n-et? Átéli az életét.
Akárhányszor olvasható vagy hallható, s nem is rossz, ha arról van szó, hogy valamiben át-éli valaki az életét. Csakhogy néha nem ezt akarjuk mondani vele, hogy végigéli valaki az életét, hanem azt, hogy életén. Mint ahogy megkülönböztetjük: Átugrotta az árkot s átugrott az árkon. »A sereg átlépte a Tiszát« - átkelt a Tiszán. Mert ha átlépte jó, akkor átkelte is jó. Azonban más, ha valaki általúszik a Tiszán vagy ha valaki átússza a Tiszát. Iskolázott agyak tán jobban megértik, ha a Tisza helyett Helleszpontuszt mondok.
*
adagio
mélázó. Utasításként: mélázva.
*
ad graecas calendas
Soha napján.
*
adni (geben)
Németes az ilyen kifejezésekben: Tanácsot ad: tanácsol.
Igazat ad: Helyesel. Mellette van. Hirt ad: Hirel. Hirt hoz. Hirlel. Jelent. Tehát ujságcímnek is németes a Híradó.
Nem adok három napot, hogy meghal: Nem gondolom, hogy még három napot él. Hálát ad: Hálálkodik. Háláját fejezi ki. Megköszön.
Vesszőt ad: Megvesszőz.
Pofont ad: Pofon üt, pofoz, megpofoz. Sarkantyut ad: Megsarkantyuz. Jól adta: Jól játszotta. Sikerült. Utasítást ad: Rendelkezik. Parancsol. Rendel. Eligazítja. Utba igazítja. Utasít.
Audienciát, kihallgatást ad: Audienciára fogadja.
Savanyú ízt ad a levesnek: megsavanyítja a levest. Rossz ízt ad: Rossz ízzel rontja meg. Színt ad, zománcot ad: színez, zománcoz. Kifejezést ad gondolatainak: Kifejezi gondolatait. A színház... darabot adja: A színház... drámát játsza. Ez a dráma van soron. Ma ezt játszák. Sokat ad rá: Ich gebe viel auf die geborene Aerzte. (Nietsche.) Becsülöm a... Különb nekem a...
Ne adj rá semmit: Ne hallgass rá. Ne lásd. Senki v. semmi legyen neked. Nem ad rá: Nem nézi. Nem tekinti.
Nem adott hangot: Nem szólt. Meg se mukkant. Már nem mozgott a nyelve.
A katonaság sortüzet adott: ... sortüzzel lőtt. Alkalmat ad (Gelegenheit geben): módot. Alkalom adtán: Alkalommal, idején (valaminek), ha alkalmam lesz rá.



Gárdonyi Géza: Magyarul így! 6.oldal
(Forrás: http://osnyelv.hu) 202 / 6.
Adandó alkalommal: Alkalommal, alkalom szerint. Megadta magát: Megadta a várat, a kulcsot, fegyvert: letette vagy lerakta a fegyvert.
Adjuk meg magunkat a sorsunknak: Engedjünk a sorsunknak. Gondot ad: gonddal terhel v. nehezít. Kegyelemdöfést ad (Einem den
Gnadenstoss geben): Nekünk ismeretlen szivesség, tehát nincs is rá szavunk, - mint ahogy az erkölcsi disznóságokra némettől, tóttól, olasztól kellett szednünk a szavakat, nevezéseket. Előadja magát: Megtörténik. Történik. Előfordul. Megesik. Adott helyzet (In dem gegebenen Fall): Az ügy állásában. Ahogy az á-ra b-ét kell mondanunk. Most csak ezt tehetjük. Okot ad a megszólításra: Meg kellett másodszor is szólitanom. N. Okát adni. Felad (denunzieren): elárul, besúg, judáskodik. Feladat. 1. (problema): kérdés, görcs, csomó, gázló, bökkenő, csín, árok... (Száz meg százféle szó az ügy szerint.) 2. (Aufgabe): lecke, házi munka, tennivaló, otthonra, otthonos.
Valakinek valamire adja magát (sich
begeben): ereszkedik, vetemedik, pl. ivásnak adta magát: ivásnak ereszkedett. Bűnre adta magát: bűnre vetemedett. Irányt ad: irányít.
Irányadó: irányozó, irányító, irányoló. Órát ad (Eine Stunde geben). A magyar jobban csak bérmáláskor ad órát. Máskülönben csak tanít, mert órás tanító. N. Megadta. Intés: A magyar csak jót ad. Minden olyan kifejezést törüljünk, amelyikben két szó eggyel is mondható.
*
adag
Gyártmány. Eltisztítani bizonyára bajos. Mégis olykor helyettesíthető ezekkel a
szókkal: adat, nyelet, korty, tereh, rész, rend, részlet, marok, maroknyi, ökölnyi, csipetnyi, fogás, tányér, kistányér, nagy tányér, tál, bogrács, findsa, kanál, villa, késhegynyi, borsónyi, diónyi, máknyi, mázsa, font, lat, stb. rőf, méter, stb. liter, stb. mérték.
Akinek azonban az adag tetszik, ne felejtse el, hogy annak, aki kapja az adagot, kapag.
*
adagol
részel, oszt, porcióz, latol, fontol, kilóz, pohárol, literel.
*
adóköteles (Steuerpflicht)
Adóra kötelezett. Adózó. Adózó polgár.
*
adómentes (Steuerfrei)
Nem adózó.
*
adoma



Gárdonyi Géza: Magyarul így! 7.oldal
(Forrás: http://osnyelv.hu) 202 / 7.
Szógyári csinálma. Akinek tetszik, annak már nem is adoma, hanem kapoma. S ha jó volna is a ma képző, akkor is inkább mondoma vagy beszélne.
Az anekdóta szó benne van minden európai nyelvben, csakúgy mint a pósta, tinta, tábla, iskola, (s hogy magyar eredetű szót is mondjak:) a kocsi.
*
adóz (zollen)
Elismeréssel adózni (mit Anerkennung zollen) egy rossz szónak meg egy németes frázisnak összekapcsolása. Mi magyarok különben se adózunk, csak muszájból.
*
affaire
ügy, sor, petek.
*
affektál
kisasszonykodik (férfira).
*
agit ad
ujjat nyujt.
*
agyonszúr
Akit mellbe szúrnak, nincs agyonszúrva, hanem mellen. Az anya se nyomhatja agyon a gyermekét alvásközben, mert nincs az a mázsás mama, aki a teste súlyával agyon nyomhatná a gyermekét: a koponya kemény burok!
Agyonhajszolta a lovat: Holtra hajszolta. Döglésig hajszolta. Döggé hajszolta. Egyik német-magyar szótárban olvastam: agyondolgozza magát, agyonfojt, agyonhallgat, agyonneveti magát. Micsoda képtelenségek!
*
ajtót betenni (Thür zumachen)
A magyar ember: bezárja, becsukja,
bevonja, behúzza az ajtót. Betenni csak akkor teszi be, mikor a falba teszi (az ács vagy a kőmives, vagy az asztalos.)
*
akar (wollen)
A magyar csak akkor akar, mikor igazán akar. A német akkor is akar, mikor vél,
szándékozik, készül, indul, -ra, -re törekszik, cselekszik. Vagy: óhajtana, kivánna, szeretne.
Ajánlom az íróinknak, hogy valahányszor az akar szót látják írásukban, vizsgálják meg, nem a német wollen segédige pottyant e ki a tollukból. Ha elhagyható vagy más szóval helyettesíthető, akkor a német akar, ha azonban nincs rá más szó, se el nem hagyható, akkor a magyar akarat tiszta.



Gárdonyi Géza: Magyarul így! 8.oldal
(Forrás: http://osnyelv.hu) 202 / 8.
A mi népünk a német akaratot igy fejezi ki: menni akartam helyett mondja: mentem volna, ahogy mennék, menni akarok helyett mondja: mennék, indulok..., szekrényt akart belőle csinálni: szekrénynek szánta. Akar ön egy szép fényképet? (hirdetés): Szeretné ha szép fényképe volna? Nem akarta, hogy... : Attól tartott, hogy ... Épp irni akartam: Épp készültem, hogy irok. Épp irtam volna. ... szerelést akartam előre megvenni: ... szerezgettem meg előre, vagy: nézegettem előre. A németek nem akarják Pétervárt elfoglalni: A németeknek nem szándékuk, hogy Pétervárt elfoglalják. Azt akartam mondani: Azt kérdem... Azt akarom mondani: Mert igaz-e... Mégegy ... Mézet akar: Mézre vágyik.
*
akusztika
hangos templom, siket templom.
*
akut
Akuttá válik a baj - beleöröködik.
*
alagút
Az alagút csakolyan rossz szó, mint volna hegyi útnak fölegút, kijáratnak kilegut,
bejáratnak belegút. A Szófejtő-szótár a balog szóval mentegeti. Csakhogy a balnak og képzője is gyanus, hogy magyar eredetű-e? Volna még az Alagnémet (Olugnémet) szó a Váradi Regestrumban, - ma már ismeretlen helynév a vele említett Középnémet helynévvel, elmult német telepek. Hogy az alag szó játékos bővítése volt-e az al szónak? vagy hogy csakugyan hozott valamelyik honfoglaló nemzetségünk efféle szót is a nyelvében? Vagyhogy az odatelepült idegenek alkották a bővítő szótagot? - ennek kibogarászása nem ilyen elfoglalt s tudatlan embernek való. Bogarássza ki más. Nekem elég annyi, hogy az alag szót Barczafalvi szófaragó írásaiban olvassuk először. Semmiféle al-os szavunkat nem mondja aggal semmiféle tájszólásunk. A mi helyes elnevezésünk az alagútra inkább vájt út volna, vagy álfurat, hegyfurat P. Szimplonátfurat. Budai vájt-út. Dunántúli ember bizonyára lik-útnak mondaná, vagy hegylikának.
*
aláirni (unterschreiben)
Aláírni a szerződést nem magyar észjárás szülötte. A magyar alája ír a szerződésnek.
A -ja elhagyása nem vétség, merthiszen mondjuk azt, hogy: elé ment az apjának ehelyett: eléje. De azt nem mondjuk, hogy elémente az apját.
Az insurgens alája áll a zászlónak, nem pedig aláállja a zászlót. A búvár alája bukik a hajónak, nempedig alábukja a hajót. A kutya alája csuszik az ágynak, nem pedig alácsússza az ágyat. Ha fölébe írom a cikknek a címét, nem mondom, hogy fölé írtam a cikket. Ha melléje írok valamit a cikknek, nem mondom, hogy mellé írtam a cikket. - Hát hogy mondom? - Föléje írtam a cikknek! Melléje irtam a



Gárdonyi Géza: Magyarul így! 9.oldal
(Forrás: http://osnyelv.hu) 202 / 9.
cikknek! S ha a nevemet is alájaírom, nem mondom, hogy aláírtam a cikket. A nevemet írom alája valaminek, nem a valamit (szerződést, nyugtatványt máseffélét) írom alá. Ha valami cikket írok s közlöm végül valami szerződés szövegét, akkor aláirtam (alája írtam) a szerződést De ha a nevemet irom alá, akkor nem a szerződést irtam alá, hanem: a nevemet. Tehát az ember aláirja a nevét a szerződésnek, de nem a szerződést írja alá. Ha ezt mondom: Aláírom, - nem azt értem, hogy a szerződést, hanem azt, hogy a: nevemet.
*
alantas közeg
Éppen olyan, mintha azt mondanám: fölöntes. Mondjuk inkább: alattas, alattvaló. Az alant különben jó szó. A nép nyelvében: alant repül, fent ül, kint van. Alantas tehát nem-hivatali értelemben jó szó, de erre a kérdésre felelünk vele: milyen? nempedig erre: mi?
*
altiszt, alispán, alkormányzó
lásd: segédtanitó.
*
alany
Merőben fölösleges csinálmány, ehelyett: alap. Igaz, hogy az alap eredeti jelentése is kétséges, mert csak személynév és helynév a
régi nyelvben, de lehet, hogy az ülep, ülepedik rokon szava, és csak azért nem forgott a mai grund értelmében, mert a régiek azt mondták helyette: láb, talp, sark, ágy, ágyazat, aljas, aljazat.
Az alany szó helyett a fanemesítésben jobb: tő, tőke, vadtőke, vadfa. A nyelvtanban: alap, sarok, sarokszó,
alapszó, főszó (rejtett főszó, lappangó főszó.) Ha pedig valaki azon erősködik, hogy a nyelvtani alany helyes szó, akkor én meg azt kívánom, hogy az állítmányt nevezze fölenynek.
*
alap
Ha éppen nagyon feszegetjük, ezzel a szóval sem békültem még össze. Becsületes őseinknek jó volt a talp is, sarok is, fenék is, alj is, láb is, gyökér is. A nyelvünket megvető Kazinczy-nyugatosok azonban becsületes ősi szavainkat egyremásra félrehányták, s magukfaragta rossz szókat illesztettek a helyökbe. Ami szokatlan, tetszetős. S hiába: a majomtermészet megvan a kisfejüekben. Ma már szinte megütközünk Berzsenyi parasztosságán, mikor olvassuk, hogy minden ország talpköve az erkölcs. Miért nem mondja, hogy alapja? Várom, hogy mikor bukkanik elő a fölep.
*
alapitványi hölgy
Ha valaki azt mondja, hogy ő alapítványi hölgy, szeretném ráfelelni, hogy én meg fölepítvényi úr vagyok.
*



Gárdonyi Géza: Magyarul így! 10.oldal
(Forrás: http://osnyelv.hu) 202 / 10.
alapjában véve
Im Grunde genommen, - dachte er, - ist sie gewöhnlich. Ha meggondolom. Ha jól látom. Tiszta szemmel nézve. Józanul ítélve. Valójában.
*
alaposan
A nép ma is azt mondja helyette: derekasan, töviről-hegyire, gyökeresen, smif.
*
alapul (ige) s alapít
Kiszorította ezeket a szavakat: sarkallik, épül, állapodik, állapul, helyezkedik, rakodik, támad, kel.
Épp így az alapít ige. Talán még előbb említhettem volna, hogy az ónyelvben forgó Alap személyneveknek semmi kapcsolatuk a fundamentummal, mert kunbesenyő eredetűek s az értelmük hős, óriás volt.
*
alatt, azalatt, ezalatt (unter)
Nálunk az alatt nem időhatározó. Beszélhet nekem a Tihanyi codextől Simonyiig minden penna s minden ajak, német szagot érzek én minden alatton, amelynek nincsen föle vagy felsője.
Evés alatt, ebéd alatt, gyűlés alatt, tárgyalás alatt, vélném magyarosabb az alattnak közben, idején kifejezése. Vagy: Az ebéden (,gyűlésen, miegymáson) egyre azon
járt az esze. Rövid idő alatt: rövid időn, hamarosan, idején, jókor, korán. Ezen idő alatt: ezen idő által, addig, folyamán. Kitanulta a mesterségét három év alatt: folyamán, multán, addig, eladdig, által.
Perc alatt, pillanat alatt: percben, egy pillanatra, pillanatban, perc nem kellett, perc nem telt belé, üstöllést, három perc nem sok, azonnal, tüstént, azonhelyt. Ház épül egy év alatt: egy év nem sok, évig, évben. Múlt időben: esztendőn. Annyi idő alatt, míg... annyi időn, míg... Igy kérdezzük igaz-e: Mi történt a mult héten? s nem: ...múlt hét alatt. A ló két év alatt eléri azt a fejlettséget... - két év multán... Az ónyelvben is leginkább: -an, -on, -en, -ön, -ban, -ben. Német az alatt még abban a kifejezésben is: Más név alatt utazik, - bár mentsége hogy az alatt szóban itt burkolatot, lappangást, palástolást érezhetünk. De hát mikor a pesti boltoslegény grófot játszott Egerben, az bizony játszott a névvel, s más néven feszített itt a huszárok között. Ha azonban Degenfeld grófnak kellett volna valamikor Kohn Izidor nevet öltenie, mondható: Kohn Izidor név alatt utazott. De akkor bizonyára bujdosásról beszélünk. Magyar: Ezen a királyon értem a jó Istent. (Haller G. R. 151.)
*
álca
Csinálmány az álorcából. Ál-or-ca, kiszakítom a közepét s kész a jó új szó. Ilyen módon lehet Felnémet Fémet, alsószoknya alnya, kovácsmester kovter. Igy gazdagították Bugáték a magyar nyelvet!
*



Gárdonyi Géza: Magyarul így! 11.oldal
(Forrás: http://osnyelv.hu) 202 / 11.
áldozár
Aki áldoz. Eszerint lehetne a szakácsból főzér, a gondolásból evezér, a toronyőrből nézér, a kőtörőből zúzár.
*
alj
Pesten már nincs ruha, hanem van
öltöny. Nincs köpönyeg, hanem van köppeny (ejtsd khöpeny). És nincs szoknya, hanem van alj. A török magyar köpönyegnek köpennyé fordulásán nem csodálkozom. Vannak olyan idegen szavaink, amelyek hangzása szokatlan a fülnek, megpróbáljuk hát sarkantyus csizmába bujtatni. Nem sikerül. Változtatunk rajta úgy, hogy gúnyolódásnak hangozzék. De hogy mi szükség az öltönyre és az aljra, magyar észszel megfoghatatlan! Kezdi egy pesti cicomalegény. A divattyúk mingyárt káricálja utána. Nem csodálkozom majd, ha kabát helyett egyszercsak azt hallom: felj.
*
alkalmat ad - lásd: ad.
*
alkalom adtán - lásd: ad.
*
alkalmat nyujtani (Gelegenheit bieten)
Lehet nyujtani keret, gumit, beszédet s lehet nyujtani vizet, ételt, kérelmet s más mindent, ami igazán nyújtás vagy átnyujtás, de alkalmat nyujtani csak német földön lehet. A magyar az alkalmat szerzi, nyitja, kinálja, csinálja s még sokmásképp a szóban forgó értelem szerint.
*
alkalomszerű
Ha nincs alkalomszer, nem lehet alkalomszerű se semmi. Ahol a névszó szerrel kapcsolatos, ott is csak szeres-t mondhatunk 1egfeljebb. A-szerű csak milyenző szókhoz és számszókhoz kapcsolódik. Alkalomszerű helyett mondhatjuk:
alkalmas, alkalomra való, alkalomra termett, érkezett smf. a szóbanforgó értelem szerint. Lásd: egyszerű, egyszerűen.
*
alkoholista
iszákos, szeszmegissza, bormegissza, víznemissza.
V. ö.: antialkoholista.
*
alkov
hálózug vagy csak zug.



Gárdonyi Géza: Magyarul így! 12.oldal
(Forrás: http://osnyelv.hu) 202 / 12.
*
áll (steht)
Ha a Halotti beszédet mai magyarságra írná át valaki, az első mondatot így kellene írnia: Látni méltóztatnak, igen tisztelt gyászoló közönség, miből áll az ember: tényleg szervetlen anyagból.
Az ember testből és lélekből áll. - Az ember test és lélek. ...és lélekből épült. Vizsgát állani (Prüfung bestehen). Vizsgázni, levizsgázni. (V. ö. átesni). Vadat áll a vizsla. - Vadra áll. Hogy áll az ügyed? (Folyó ügy,
törvénykezés, vagy másefféle értelemben). Hogy folyik az ügyed? Erre mondhatja aztán,hogy áll. A magyarnak csak az állhat, ami nem halad, nem folyik. Ellenben: Hogy áll a szénád? ez a kérdés jó, mert stabilis ügyre vonatkozik. A széna metonyma ügy helyett. A magyarban képtelen kép.
Jó lábon állok vele. - Mink inkább így beszélünk: Jó emberem. Akárcsak bátyám volna. (Vagy 3. személyhez.) Egy-fazék mellett ülnek. Egyhúrn pendülnek.
Hatalmában áll őt szabaddá tenni. -. Megszabadíthatja hatalmával. Amilyen hatalmas, megszabadhhatja.
A hadnagy rangban a százados alatt áll. - A hadnagy kisebb rangú a századosnál. Századosnál alacsonyabb a rangja. A magyar a rangban nem áll; egyáltalán nincs is rangban. Inkább a rang van őrajta. Tehát: rangú, rendű.
Felügyelet alatt, őrizet alatt áll.
Ügyelnek rá. Őrzik. (Mert hátha nem áll, hanem ül.) Szeme előtt áll. - (Ha csakugyan áll, akkor magyarul is így van.) Modellt áll. - Modellul áll. Modellnak áll. Modell.
Egyezséget fognak állani. - Az egyezségen megállanak. Ütést állt ki. - ütés érte, ütést viselt el. Szolgálatban áll. - Szolgál. Szolgálatba áll be. - Beszegődik, elszegődik.
Hivatalban áll. - Hivatalban van v. hivataloskodik.
Áll az előadás. Áll a bál. Áll a
harcijáték... - (Ami áll, nem mozog.) Tehát: Már játszanak. Megkezdték a táncot. Javában táncolnak. Javában küzdenek. Benne vannak. Dolgoznak. Közepén vannak. Már a pecsenyénél tartanak.
Rendelkezésére állok. - Rendelkezésére várok.
A könyvben ez áll... - A könyv ezt mondja. Boszut áll. - Ahogy nem ülhetünk hoszút, épp úgy nem is állhatunk. A magyar megboszul. Áll az ujságban: A magyar ujságban se nem fekszik, se, nem ül, se nem áll a hír, legfeljebb, ha ordít. Máskülönben így beszélünk: Az ujság írja vagy mondja vagy híreli.
Nyitva áll az ajtó. Miért éppen áll? Az ajtót mink nem állíthatjuk se nyitva, se zárva, hanem nyitjuk az ajtót vagy zárjuk, vagy eltárjuk, széttárjuk és csukjuk, becsukjuk. Tehát: ajtó nyitva. Őrt áll. Nézd: őrt áll. Ha az áll jó volna, akkor az ül is jó volna. Már aztán professzorok és tudósok dolga, hogy megkülönböztessék: miért mondhatjuk: állja a hideget, meleget, fagyot, sarat, szenvedést, smf. S miért nem mondhatjuk, állja a gátat, smf.
*
állam
Tudom, hogy kivethetetlen szó, de legalább ne faragjunk a képére más szavakat: ülem, szállam, hallam, smf. szörnyűségeket.
*
állandó



Gárdonyi Géza: Magyarul így! 13.oldal
(Forrás: http://osnyelv.hu) 202 / 13.
Szónak csakolyan magyar jó szó, mint a jövendő, kelendő, de mindig német, ha a mindig, szüntelen, folyton, folytonosan helyett mondjuk. A Pesti Napló 1918. VIII. 16. számának egy cikke végén olvasom: »Az amerikai katonák szállítása állandóan éjjel nappal történik.« N. Föláll. N. Ki nem állhatom.
*
állandósit, állandósul
Épp olyan vad szó, mint volna: kelendősít, jovendősít, keringősít, kelendősül, jövendösül smf.
*
állapitó rag
Hibás elnevezés. Mert pl. Átsietett az erdőn. Hol itt az állapítás? És hol van az állapítás az n raggal képezett határozókon: szépen, nagyon, sokan, sehogyan. Mondjuk inkább: n-rag.
*
álláspont (Standpunkt)
Nem magyar elme szülötte. Épp oly képtelenség, mint volna: aratáspont, üvöltéspont, fejeléspont, zsuppoláspont, főzéspont. V. ö.: szempont.
*
állatkert (Thiergarten)
Megfelelőbb szó lehetne: Paradicsom. Ez se magyar eredetű szó ugyan, de még akkor is magyarosabb, mint az állatkert, ha ezen összetett szónak mind a két fele Ázsiából jött volna. Mert a magyarban a legtöbb összetett szó vagy rövidültség vagy erőltetettség. A régiek vadas kertnek nevezték volna. Ez a szó azonban le van már foglalva a vérontásban gyönyörködők másefféle alkotására.
*
állatsereglet (Menagerie)
Összesereglett állatok-e azok ott szegények? Dehogy sereglettek, összefogdosottak, egybetömlöcöltek. Jobb volna: idegen állatok gyűjteménye vagy inkább idegen szóval: menazséria.
*
alszik
A pesti magyar nyelvében egyértelmű a hál szóval. Mi magyarok hálhatunk akárhol is annélkül, hogy csak egy percet is aludnánk, s alhatunk akárhol, annélkül, hogy ott hálnánk. Persze a nyelve-szegény németnek nincs szava a hálásra: neki aludni is, hálni is schlafen.
*
altruista
N. önző.
*



Gárdonyi Géza: Magyarul így! 14.oldal
(Forrás: http://osnyelv.hu) 202 / 14.
alul
Kritikán alul (Etwas ist unter aller Kritik). Minthogy fölötte nem állhat semmise a kritikának, alatta se állhat semmise a magyar észjárás szerint. Mink így beszélünk: Kritikát nem érdemel. A kritika nem foglalkozhatik vele. Szalma. Zöldség. Gyermekség.
*
ambicio
lihegés, vágy, szomjuság.
*
amely
Ha nem az amelyik rövidítettje, német kötőszó. Intés: A magyar ember nem él makarónival, hanem inkább csipedettel. (Vesd el a kötőszót, amikor csak lehet. Pontot a helyébe: új mondatot kezdj!)
*
animozus
tüskés, sündisznó.
*
antialkoholista
szesznemissza, bornemissza, vízivó, vízmegissza.
*
anyag
Ki látott már anyagot? Én soha életemben nem láttam. Mások se láttak. Mert mint a debreceni gazd. akadémia vegytana is mondja: »Az anyag mint olyan nem létezik a természetben.« Dehát ha a természetben nem is létezik, se mint olyan, se mint ilyen, írásban és szóban úgy forog, mint valami igazi magyar szó. Bizonyára a matériára keresett valaki magyar szót. Nincs. Csináljunk. Máter anya. Csak valami betűt a végére s kész az anyacs, vagy anyap vagy anyag. Magyar embernek ugyan nem magyar szó. Sem anyag, sem apag. A föld nekünk föld marad és nem anyag. A matéria egyéb értelmeire meg van száz szavunk is. S ha a filozófiának s a könyves embereknek még külön is kell matéria szó, én inkább az európai nyelvekben felvett matéria-szót látnám helyénvalónak, mint ahogy elfogadtuk a telefont, telegráfot, rámát, tintát, automobilt, biciklit, táblát, templomot s még néhányszáz más idegen névszót, amely nyelvünk karakterén nem ront annyit, mint az ilyen korcs szavak.
*
anyakönyvvezető
Anyakönyv a magyar értelem szerint valami anyának a könyve vagy anyák könyve. Tehát csakis a bába jegyzőkönyve lehet, vagy olyan-féle könyv, amely iránt a lóversenyek előtt érdeklődik a publikum. Hogyan és hova vezethetik akármelyik könyvet is? - nem tudom. A magyar ember írja a könyvet vagy olvassa, de vezetni nem vezeti sehova se. Az a könyv, amelybe a haza polgárainak



Gárdonyi Géza: Magyarul így! 15.oldal
(Forrás: http://osnyelv.hu) 202 / 15.
születését, házasságát és halálát jegyzik be, a polgárság könyve, tehát polgárkönyv, a jegyzője meg polgárjegyző. Vagy ha éppen városiaskodnak: polgárkönyvelő. Dehát a jegyző rövidebb.
*
apperte
egyenesen, kereken.
*
apropos
hogy szavam ebbe öltsem. Igaz is. Igaz ni. Erről szóljunk. Fűzzük ezen tovább. Hopp! No mégcsak azt...
*
arc és kép
Nekünk olyan ez a két szó, mint a parasztnak a két csizmája: mindegy akármelyiket húzza jobbnak vagy balnak. Csakhogy nekünk mindegy. Ő bizony ügyel rá, hogy okosan váltogassa. Amelyik ma volt jobb, holnap bal lesz, s fordítva. Igy vagyunk sok páros szóval. Nekünk mindegy. A népnek nem. Az arc és kép is más-más. Mikor azt mondja a nép: arc, orca, a lelket is bele érti. A kép testibb. Példákat azonban erre hiába keresek írott művekben. A pennaforgató emberek sohase tudnak úgy magyarul, mint a nép.
*
arkangyal
székesangyal, főangyal.
*
árny
Épp oly képtelen csonkítása az árnyéknak, mint volna emléknek em, játéknak ját, fazéknak faz.
*
árusit
Ezt is olyan ember faragta, akibe nem magyar szóval rakták a pempőt. A -sit képzővel mi magyarok változást mondó névszókat alkotunk igékké: csendesít, fásít, valósít, semmisít, nemesít. Eszerint árosít: drágít volna, árusít: árúval ellát, nem pedig árul vagy elad.
*
árverez
Az árverés hibátlan szó, die mi az az árverez? Verez-ige nincs a magyar nyelvben s a ver igét ez-zel toldani épp olyan, mint volna mer-böl merez, nyer-böl nyerez, kérből kérez, jár-ból járaz. Semmi szükség az árverez szóra, mikor megvan rá a jó szó. És már rég magyar a szerb kótya is, a kótyára bocsát, kótyára vet, kófyavetye, kótyavetyél.
*



Gárdonyi Géza: Magyarul így! 16.oldal
(Forrás: http://osnyelv.hu) 202 / 16.
átad, átvesz (übergeben, übernehmen)
Akár átadok valamit, akár átveszek, valaminek közben is kell lennie. De ha én vagyok a közbenvaló valami, akkor nem én adok át, hanem rajtam adnak át. Ha valaki levelet vagy pénzt bíz rám, hogy vigyem el valakinek, hát elviszem, odaadom. Merthiszen éppen az oda a megbízás iránya, nem pedig át. Csak ragályos betegnek adom át kerítésen. A megbízómnak egy az: akár át, akár innen, akár alul, akár fölül, csak az a fő, hogy odajusson, amit küld. Boltomat ha valaki megveszi, a pénzéért eladtam, neki adtam. Ő aztán elfoglalja, belelép, beleül, nem pedig átveszi. A pénzt, iratokat odaadtam, ő pedig elfogadta, elvette, asztalról felvette, megkapta. Bűnvádi vagy adóügyi vagy másefféle rosszízű idézést már nem kapja senki, hanem a kezébe jut. Néha odanyújtok valamit valakinek, néha odanyomom a markába. Néha csak odavetem, néha beadom, néha kiadom, néha nekiadom. Tudom, hogy a hivatalos nyelvből kiirthatatlan az átadom-átveszem-igefattyú; talán szükséges is, hogy lehetőleg egyforma legyen sok jogi szó a nyugati nyelvek szavaival; mégishát ahol nem szükséges németül beszélnünk, beszéljünk magyarul.
*
átesni (durchfallen)
A magyar áteshetik a küszöbön, áteshetik emberen, állaton, mindenen amibe megakad, megbotlik. A német ellenben átesik mulatságon, betegségen, lakodalmon, temetésen, névnapon. Mintha nem a maga akaratával jutna át rajta! A magyar ellenben: átjut, kilábol, átlábol, átvergődik, elveti a gondját.
Elzajgott a lakodalma. Vagy azt mondja: Elmúlt a temetés. A német logikátlanság furcsa példája: Durch die Prüfung fallen. Elbukni a vizsgálaton. Magyarban ezt éppen ellenkező értelemmel szokták fordítani. Hogy ugyanis: átjut a vizsgálaton. Vagy még többször szó szerint: Átesik a vizsgálaton.
*
átgondol, átfontol, átnéz
(durchdenken, überblicken)
Ovatosság! A magyar hangsúly a romlatlan érzékű magyar ajkán erős az első szótagon. Tehát csak akkor gondol ál valamit, ha nem a gondol a fő értelem, hanem az át. Tudni jó, hogy az át az által rövidülése. Az által pedig ikertestvére a keresztül-nek és testvéröccse az ellen-nek (átellennek, a vizavinak). Tehát átgondolok az erdőn a túlfélen lakó babámra, de ha valami ügyről van szó, azt meggondolom. Átfontolok valami árut, hogy jól megnézzem, meg van-e mérve. De szerződést nem fontolok át, csak meg. És átnézek a szitán, de nem nézem át a fogalmazványt, hanem megnézem, végignézem.
*
átlag (Durchschnitt)
A mellesleg, oldalaslag s másefféle jó szó s így átlag is jó szó, de irányt jelölő értelmű határozó.
*



Gárdonyi Géza: Magyarul így! 17.oldal
(Forrás: http://osnyelv.hu) 202 / 17.
átló (diagonális)
Szily szótára szerint Barczafalvi vétette a diagonális magyar szavának átalló alakban, s Bolyai rövidítette átlóra. Mind a kettő vétkezett. Átalló a magyar fülnek olyan valakit jelent, aki átall valamit, vagyis szégyenkedve tiltakozik az érzése valami ellen. Az átló meg szintén vakszó. Igét minden szóból képezhetünk ugyan, de rendjével. Az át-ból képezhetjük ezt az igét: átoz (gyakran mondja át-át) de átol ige érthetetlen volna. A diagonális: átszel. Tehát átszelő, vagy még helyesebben: szelő. Merthiszen a szelő szóban az át értelme is benne van. A geometriai professzoroknak erre tudom, hogy mozog a szemöldökük. Azt is tudom miért. Előre felelek: Szelni bizony szelhetem én közepén által az almát is. Beszéljen az iskolástudomány inkább idegen terminustechnikusokkal, vagy mondja: középen szelő, oldalán szelő.
*
átnézet (Überblick)
Épp olyan vad szó, mint volna átlátat, áttekintet, átpillantat s más, efféle szörnyüségek.
*
átirat
Földet, házat átiratni a magyar nem szokott, hanem inkább rá-iratni. V. ö.: átgondol.
*
átszeltemült (durchgeistet)
Jósika csinálmánya. Akadémiailag rá lehet bizonyítani, hogy jó szó. Csak nem a durch-geister az értelme akkor. Mert ha valaki átszellemült, azt is várjuk, hogy hova?
*
átültet (übersetzen)
A magyar ha beszél, idegen nyelvre is fordíthatja a szót. De idegenről is magyarra. A kódexeink mind csak fordításról beszélnek, s nem átültetésről. Még a bibliára se merte mondani egyik fordítója sem, hogy átültette, pedig hát az a könyv ugyancsak vérünkben él s tovább-képzésekben is idegen volna a fülünknek: mű-ültető, mű-ültetés.
*
átváltozik
Épp ilyen német szó az átváltozik is.
Az ónyelvben elváltozik, megváltozik, vá, -vé változik, de átváltozik, - valami helycserét értene rajta az Árpád korabeli magyar.
*
átvitt értelemben (in
übertragener Bedeutung)
A magyar inkább átteszi vagy átváltja az értelmet. Mert a vivés nálunk a lábmozgás, emelés fogalmával kapcsolatos.
*



Gárdonyi Géza: Magyarul így! 18.oldal
(Forrás: http://osnyelv.hu) 202 / 18.
attól függ (es hängt davon)
azon függ, azon fordul. (Mult időben: azon múlt.)
A mi észjárásunk szerint az alma nem a fától függ, hanem a fán; Krisztus keresztfán függ és nem a keresztfától. Még Pázmány korában is nevetséges lett volna így beszélni: - Hogy az alispán megválik-e a hivatalától, attól függ, ki lesz a főispán. Pázmány igy prédikált: ...Ezeket értvén, könnyű által látni, miben áll a lelki környülmetélés. Mert ez mindestől abban függ, hogy kívánságinkat zabolára fogjuk és megtörjük. (162. lap.) A Nysz. több példát is közöl, amelyből kitetszik, hogy mikor eleink a hängt davon alakot megismerték, ostobaságnak vélték volna igy fordítani: attól függ. Inkább azt mondják: abban függ, noha az se tökéletes fordítás. De idővel a kristály is meghomályosodik.
*
az, ez (das, es)
Ha mondat elején áll a mutatónévmás és nincs rajt nyomaték (hangsúly), biz akkor nem magyaros. Ez nyilt vallomás volt. (Ha nem különbözteti meg egy másik vallomástói, mely nem volt nyilt.) - Nyilt vallomás volt ez. (S az ez is fölösleges. Sajnálom, hogy nem' legyeztem meg, honnan idézem - talán maga a mondat se magyar. Mert a magyar igyen beszél: Világosan szólt. - Megnyílt a szive, stb. Az idézett mondat mintha jelen időben igy iródna: Nyílt vallomás van ez.)
"Nem abból vagyon az eretnekség, hogy a Szt. Irást megvetnék, hanem hogy azt nem jól, értik." (Pázm. Szt. Irás. 23.) - ...hogy nem jól, értik azt. (Mert a hangsúly nem az azt-on van, hanem a nem-en, tehát a nem előbbre
való. Az az különben itt merőben fölösleges. Német gaz.) Aki nem úr, az szolga. - Aki nem úr, szolga az. Azt beszélik, hogy amit hiszünk, azt nem látjuk. (Pázm. Szt. Irás. 68.) - ...nem látjuk azt. Egyszer egy, az egy. - Egyszer egy, egy. Vagy hogy az iskolásnóta ne sántítson: Egyszer egy, csak egy.
Comenius magyar segítője így ír: Akire major bizattatik, majorgazda, udvarbiró az. Ma így írna: ...bizattatik, az majorgazda... Hibás: »A tájszók gyűjtése és azok terjedésének kimutatása.« Magyaros: A tájszók gyűjtése és terjedésüknek kimutatása. Hibás: »A rossz neveléssel megrontott fiatal méltán vádolja szülőit, mert azok bűneiért lakol.« Helyesen: ...mert az ő bűneikért lakol.
*
azért
Ma azért nincs olyan hideg, mint tegnap volt.
Ezt mondhatom bevezetésképpen, annélkül, hogy előbb a hidegről beszéltem volna. Az azért egy el nem mondott gondolatnak a kapcsolata, hogy ugyanis:
Tegnap hidegebb volt, mint ma, s folytatom fenszóval: Ma azért stb. A még sincs marad ki az azért után.
*
azonfelül (überdies)



Gárdonyi Géza: Magyarul így! 19.oldal
(Forrás: http://osnyelv.hu) 202 / 19.
Hát azonalul?
A magyar inkább azt mondja: még, még csak.
*
azonos (identisch, gleichwertig)
Lehet, hogy nem is rossz szó, bár az ónyelv nem ismeri. Csak azon az identisch. A nép nyelvében is csak egy gyűjtő találta a palócságban az azonságosképpen kifejezést. (Nyr. XXI. 423.) de az sem azonosságosképpen rövidítése, hanem hogy az ónyelvben az azon volt identisch. Én magam sem azonost, sem ezenest nem
hallottam, hanem inkább ezeket: csakolyan, csakilyen, egyfából való, egykutya, egyszínű, egyszőrű, magával-egy, vele-egy, éppolyan, egy, azonegy (ő szó), egyképp, egyképpen való.
*
azt mondja, ezt mondja, igy szól, úgy szól
Simonyi Tüzetes nyelvtanának megjelenésekor Király Pál a hibákat rostálta. Az egyik megrovása ez volt: »A XIV. században bizonyára azt mondták: fá, kezé... S lehet, hogy egyes dialektusok még a XVI. század elején is azt mondták: feketé, igé, lelké.
Király Pál hibásolta az azt. Simonyi a válaszában (Nyr. 1896. 368.) Petőfit idézi: De a halál azt mondja: Csitt! S a nép szavát: Azt se mondta - befellegzett. Érdekes, hogy a nyelvészek mindig vérbeborult szemmel harcolnak. Nem az igazságot nézik, hanem csak egymás személyét. Mint az asztalon verekedő kutyák,
hogy nem maradnak az asztalon. Mily szép volt volna, ha vívásukban megállnak és azt mondják: Ime a magyar nyelvnek egy eddig felfedezetlen törvénypontja:
Ha az idézet nem vigyázatos kirakodás, nem szóelőszámlálás, akkor: azt mondja, azt mondta. Az ezt mondta csak ritka márványszövegre vagy változatlan nachdruckra mutat.
Bizonyság erre, hogy azt mondta helyett azt is mondjuk: igy szólt, s következik a szószerinti közlés. De a közbeszédben azt mondta, hogy... úgy szólt, hogy... Például: A biró azt mondja, hogy az adót be kell fizetni. Apám, mikor meghalt, csak ennyit mondott: Fiam, maradj becsületes. A kakuk csak azt mondja: kakuk. A rigó szól: ...(Következik a hangutánzás.)
*
-B
*
baisse
árszállás, ársűlyedés.
*
bakfis
Tokajban jérce. Debrecenben: csitri.



Gárdonyi Géza: Magyarul így! 20.oldal
(Forrás: http://osnyelv.hu) 202 / 20.
*
bálanya
Nem ösmerem addig igazi anyának, amíg a bálapát, bálfiút, bálleányt, bálsógort, bálkomát nem látom. V. ö.: templomatya.
*
balga
A balgatag a kódexek korából való ószó. Bolygatag értelmű. A balga szónak helyessége csupán egy szóra támaszkodik: a kerge szóra, amely a nép nyelvéből való s az ónyelvben csak kergeteg. A kergül az ónyelvben ismeretlen. A másik szó a lenge. Thaly Kálmánnak a Régi magyar Vitézi Énekek címü könyvéből való, tehát ma még nem hiteles. Ellene szól a balga helyességének zuhatag, fuvatag, hervatag, csüggeteg, rengeteg, görgeteg, hallgatag, téveteg. Mindezen igéknek nincs rövidülése.
*
-ban, -ben jár, -utazik, -van
»Tüben utazik. Gyertyában utazik. Szivarban utazik« az osztrák-magyar kereskedelmi utazó. A magyar ellenben tüvel, gyertyával, szivarral, varrógéppel utazik. A nap már leszállóban... - A nap már lefelé ereszkedett. N. helyzet.
*
bankett
örömebéd, örömvacsora, díszebéd, díszvacsora. (A lakoma nem jó szó.)
*
barátai - X. Y. barátai
barátom, barátod, barátja.
A közmondás szerint is: Kinek Krisztus a barátja, - nem pedig baráta. [*Helyesen: barátjai.]
*
barbarizmus
konkoly, gaz.
*
báró, gróf s másefféle
A mi mágnásaink osztrák mágnások; mert magyar mágnási címek nincsenek. Innen eredt, hogy a báró, gróf, herceg, főherceg címeket kezdettől fogva mindig a név elé írták. Tették ezt azért, mert a német hangsúly hátrább ver a magyarénál. A német szórend szerint Franz Josef úgy hangzik, hogy a Jo-ra esik a hangsúly. A magyar szerint a Franz-ra. Épp így a mágnás címekben: Baron Bánffy a német ajkon a Bán hordozza a súlyt. S ha a magyar így hangsulyozza a Báró Bánffyt, német hangsúly szerint beszél, tehát a magyar nyelvtörvény ellenére. Eszerint nálunk Baron von Bánffy bizony Bánffy báró. Mint ahogy mondjuk:
József főherceg, nem pedig Főherceg József. Mert nálunk elgörbíthetetlen nyelvtörvény: A személynevekben minidig az első szótag a



Gárdonyi Géza: Magyarul így! 21.oldal
(Forrás: http://osnyelv.hu) 202 / 21.
hangsúlyos. Egyetlen engedmény a levélboríték vagy másefféle címezés lehet, amikor ugyanis a kedveskedés, megbecsülés vagy hizelgés előre pingálja a jelzőt: Tekintetes, nemzetes, nagyságos, vitézlő, tudós, tiszteletes smf. Iksz Ipszilon úrnak vagy asszonynak. A báró, gróf, herceg, lovag s másefféle is jelző.
Valamikor volt tisztség és méltóság emléke. Hát beleilleszthető a magyar nyelvi szokásokba, hogy előrebocsátottan mondjam vagy írjam valakinek: gróf, báró, herceg. De hogy valaki maga-magát becsülgesse, pávatollazza, dícsérje akármi jelzővel is, ez éppen olyan mulatságos, mint amikor a 93 kilogrammos vagy kisebb súlyú hölgy így írja a nevét a levele alá vagy a névjegyére is így nyomatja: X. Mariska, Fánika, Terike, Jucika.
Szilyék szerint: király Mátyás, főherceg József, miniszter Kossuth. Nincs olyan tisztanyelvű magyar a világon, aki így beszélne:
- Gróf Zichy, gróf Lónyai.
S ha a Tudományos Akadémia kibocsátott körlevelére olyan válasz is érkezik, hogy bizony itt meg ott így beszélnek: - Ez a gróf Csáky kastélya. - Ez a báró Bors dülője. Hát ez nem a nép nyelvén van mondva, hanem a cselédség nyelvén. A cselédség rászokik némely idegenségekre, éppen úgy, mint ahogy a hazatért baka egész életében így emlegeti tisztjeit: Kapitány Mayer, őrmester Balogh. Ezt azután a családja is így mondja. De már annyira nem megy a vérébe az idegenség, hogy analógiát csinálna rá. Nem mondja soha: - Itt lakik orvos Pákozdy, ez meg mérnök Pálfy háza.
*
Még a dr. cím se járhat a magyarban elől. Különösen nem azért, mert a nevek előzője még egy előzővel: kétkalapos ember. Az Akadémián és Szily Kálmánon kivül
nem okoz fejtörést senkinek, hogy a dr. címet hova teszi ifj. Szász Károly? Előre? És így írja-e a nevét Bethlen gróf: dr. Gróf Bethlen, mikor nem a gróf a dr., hanem Bethlen.
*
bátortalan
Épp oly silány idegenség, mintha azt mondanám: hidegtelen, gyávátlan, félénktelen, vitézetlen, hőstelen és másefféle. A kodeksz-magyarság korában nem is ismerték ezt a szót, csak a tizenhetedik században vetették először papirosra. Bármennyire megszokott és régi is a következő néhány efféle szó: rút idegenség.
*
be- és ki
Nyelvünket már annyira megfertőzte a német szomszédság, hogy már a be és ki fogalmakat is összezavarjuk, épp úgy mint az itt és ott, az és ez között való különbségeket. Olvasom a lapban, hogy az utcát kikövezik. Vajjon miből? Miféle állapotból kövezik ki? Azt gondolom, hogy a kövezés inkább burkolása a földnek, tehát nem kikövezik az utcát, hanem bekövezik. Hiszen ha nem kővel, hanem homokkal történik ez a művelet, senkise mondja, hogy kihomokolják, hanem mindenki így beszél: behomokolják az útat. Persze erre nem hallunk német kifejezést, de az auspflastern gyakorta beszáll a fülünkbe.
*



Gárdonyi Géza: Magyarul így! 22.oldal
(Forrás: http://osnyelv.hu) 202 / 22.
beáll, beállít (eingestellt werden, einstellen)
Magyarul: megszűnik, megáll, megszüntet, megállít, elreked, elrekeszt smf. Kelemen Jómagyarság című könyvében ugyancsak melléje hibáz az üllőnek, mikor ezt írja. (16. lap) »Beáll a Duna: helyes kifejezés.« Ugyan már hova állna be?! Befagy vagy megáll a helyes.
Megjelenés értelmű beállít azonban jó szó. (Mozzanatos-it képző.)
*
becsip (kneipen: csipni)
Jókai egyszer száz kifejezést írt össze a részegségre.
*
begyakorol (einexerzieren)
Gyakorol, aki gyakorta csinál valamit. Begyakorol épp oly képtelenség, mint
kigyakorol, meggyakorol s más ilyesféle. Mink nem begyakoroljuk a kardforgatást,
hanem megtanuljuk. A tanítás, tanulás, tudás és gyakorlás a kaszárnyán kívül nem szó.
*
behozni (einholen)
A késést a vonat behozza, ha a masina osztrák-magyar, de ha színmagyar, akkor pótolja; eléri az időt, a rendet, gyorsabban halad, gyorsítja a vonatot, helyregyorsul, rágyorsul.
*
beismer (bekennen)
megvall.
*
beláthatatlan
Még a láda se lehet beláthatatlan, ha nem látok belé, nem hogy valaminek a következménye - mint a háború folyamán Hőfer jelentéseiben napról-napra olvashattuk. A mi nyelvünkben nincs se beláthatatlan, se kiláthatatlan, hanem van: mérhetetlen, képzelhetetlen, számithatatlan.
A magyar belátja a magaslatról a környéket. Belát a mélybe, pincébe, árokba, szivbe s másüvé. De hibásan mondjuk belát, ha arról szólunk, hogy valamit megért, megismer, általért.
Épp ilyen németségek ezek is: bebizonyít, beszüntet, betart, betanul, betekint, bevall, ezek helyett: megszüntet, megtart, megtekint, megvall.
*
belátás
megértés, megismerés.
*
belépti jegy
Már Tóth Béla figyelmeztette rá a pesti magyarságot, (Nyr. XXV. 562.) hogy a belépőjegy a helyes.



Gárdonyi Géza: Magyarul így! 23.oldal
(Forrás: http://osnyelv.hu) 202 / 23.
*
belőlük, közülük
Egynéhány buddha pap jött Európába. Magyarországba is jött belőlök.
*
belsőleg
Szily szerint nem jó. (M. nyelvújítás szótára.)
Nézd: külsőleg.
*
belváros, külváros
Ha belváros jó szó, ha a külváros jó szó, jók akkor ezek a szavak is: belruha, külruha, belszoba, külszoba, belülés (belsőülés), bel titkos tanácsos, beludvar, külmező, smf. A belvárost, belügyet, közügyet megszoktuk, mégishát ne ékte1enítsük tovább a nyelvünket új meg új bel és kül kezdetű szavakkal. Mondhatná erre valaki: az alsó és felső rövidülésére vannak példák az ónyelvben: alperes, alföld, felföld, alvég, felvég. Hát vannak. Mint ahogy vannak más germános szavak is: kodekszekben. De már például Szegeden nincs alváros és felváros, hanem alsóváros és felsőváros. Az alperes
szembeszállója: a felperes ismeretlen szó az ómagyarnak. Az alföld meg felföld is olyanféle magyar alkotása lehet, aki alinget viselt télen és felkabátot. Az alvég és felvég is ismeretlen két szó az ónyelvben. Talán tréfából rövidített így valaki. Vagy nem tudott jól magyarul és úr volt...
A kávézac nem alkávé, hanem kávéalj v.
alja. Mint ahogy a tejfel nem feltej. Bele, belől, belső, stb. ősi gyökere a bel. Tehát akkor is nem béle-tyúk, hasa-disznó, bőre-szarvas, hanem tyúk-bél, stb. Tehát
város belje vagy belső-város (ha már a bélből adverbium lett), mint a régiek mondták.
*
bemutatkozás
A bemutat szó megvan az ónyelvben is a vorstellen, presentiren értelmében. A
bemutatkozás nincs. Hát ezen érzem is az idegen szagot. Vélném, hogy a nevezkedés az igazi magyar szava, bár ezt semmiféle szótárunkban nem találom. Bemutatkoztak egymásnak: megnevezkedtek.
*
benső
Mi szükség reá a belső helyett? Az ónyelvben belső és külső járja. Ha künső, lenső visszás, a benső is elvetni való.
*
benyomás (Eindruck)
A hatás szó mellett fölösleges németség.
*
beolt
A beolt is németség, ha nincs mondva mit és mibe.



Gárdonyi Géza: Magyarul így! 24.oldal
(Forrás: http://osnyelv.hu) 202 / 24.
*
berendez (einrichten)
A magyar csak akkor rendez be valamit, ha kivülről berakja valahova. A szoba elrendezése vagy megrendezése nem berendezés.
*
bérkocsi (Miethwagen)
Épp oly rossz szó, mint volna: díjhintó, pénz-szekér.
Mondjuk inkább fiaker és konflis. De úgy is megérthetjük, ha azt mondjuk: egylovas, kétlovas.
*
beszámitható
(zurechnungsfähig)
Nincs beszámítható állapotban: Nem tökéletes elmélyű. Részeg. Nincs meg a négy fertálya. Nem felelős, smf. a helyzet szerint. Számításban idegenes a beszámít valamibe. Mibe? Nem az a kérdés mibe? hanem, hogy mennyibe? Mondjuk inkább: Ezt meg ezt beleszámítja a számvetésébe s akkor kérdezhető az is, hogy mennyibe?
*
beszédrész (Redeteil)
Ez a szó is rávall, hogy nyelvészeink a magyar grammatikát nem a magyar nyelv ismeretéből alkották, hanem a német grammatikákból. Mi, grammatikátlan
magyarok a beszédrész szón bizonyára idézeteket értünk, kiszakított részeket valamely beszédből. Amit a grammatikusok értenek rajta, az bizonyára csak szavak különböztetése. Tanítók beszélhetnének róla, hogy micsoda nehéz megértetni a gyermekkel, hogy a mondat nem beszédrész, hanem mondat. A szó ellenben nem szó, hanem beszédrész. V. ö.: a többi nyelvtani szak-szókkal.
*
beszerezni (einkaufen)
A régiek vettek, vásároltak, megszereztek.
*
beszüntet (einstellen)
Már csak Pesten járja, mint a bevár, megvár helyett, beszentel a megszentel helyett, bebizonyít a megbizonyít helyett. Épp így a betanul, betanít, betart, bevégez (elvégez).
*
bevégez
Ha végzés nem befelé történik, semmi ok sincs arra, hogy ne elvégzés legyen.
*
bezár (schliessen)



Gárdonyi Géza: Magyarul így! 25.oldal
(Forrás: http://osnyelv.hu) 202 / 25.
Helyesebb: végez, bevégez, befejez (levelet).
*
bezárólag
»Érvényes okt. 1-től decz. 31-ig bezárólag.« Ha magyar ember fogalmazta volna, a től és ig helyett ezt írja: okt. 1 - decz. 31-re. S akkor a bezárólag felesleges. V. ö.: -ig.
*
bibornok
biboros.
*
bigot
vak.
*
bilánsz
vagyonkép, vagyontükör, tükör, üzlettükör.
*
bír (haben)
A haben érbelmü bir és a belőle
fattyazot birtok, birvágy, birodalom smf. mind idegen szó a lelkünknek, ha egyike másika régi is. A magyarnak apja van, a német bir egy apát. Ezer példára onthatnám a tentát, de szívesebben ontanék a fejére egy akónyit is annak, aki a haben-bir helyességét még bizonyozza. A birtok: föld, jószág, gazdaság, tanya, uradalom, stb. Birtokos: földesúr, földmíves, uraság, gazda, ura (valaminek). Birvágy: kapzsiság. Birodalom: ország, urodalom, királyság. Ha magyar véremnek azt mondom, Toldi erős volt: bikát birt, éppenséggel nem azt érti rajta, hogy bikája volt neki.
*
kibir (aushalten)
magyarban teher kivitelére vagy kiemelésére való szó. De valami állapotot kibirni épp úgy, nem lehet, mint bebirni. Ha valami rosszat nemi birunk elviselni, elég mondanunk: Nem birom. A ki hozzátétele már idegenség.
*
birálni (kritisieren)
A régiek azt mondták: itélni, mérni, fontra tenni.
Az író sem irál, szürő se szűrél, festő se festél.
*
birtokos ragozás
Az idegen azért képtelen megtanulni magyarul mert az egyes számú harmadik



Gárdonyi Géza: Magyarul így! 26.oldal
(Forrás: http://osnyelv.hu) 202 / 26.
személyű birtokosrag, a -ja, -je nem olyan, mint a kapszli, hogy minden sütőre ráillik. Az n-végü szavakra például szinte ki lehetne mondani, hogy valamennyi -ja, -je raggal jár: káplánja, ispánja, fácánja, karácsonyja, lexikonja, szánja, szerecsenje, stb. És mégis van akárhány olyan n-végű szavunk, amely nem -ja, -je, hanem csak -a, -e raggal jár:
istene, szene, rokona, börtöne, ködmöne, stb. A Czuczor-szótár írói is érezték ezt a különös véget, azért jegyzik épp az n-végű névszók után - csaknem mindenütt - a birtokos ragozását is. A német-magyar szótárak írói erre ,és az ikes igék még tarkább ragozására figyelmezhetnének. Nyelvünket ha jobban ismernék nyelvészeink és irodalomtörténetíróink nem írnák: A magyar nyelv eredete. A magyar irodalom története, - hanem: Nyelvünk eredete, Irodalmunk története, stb. Csak más nemzetbeli írhatja a maga nyelvén: A magyar... stb. bizonyos (gewiss)
Helyébe: valami, valamely, némi, némely, nevezetes, emlékezetes, egyféle, néminemű.
Mikor rágondolok, bizonyos félelmet érzek (ich fühle eine gewisse Furcht): valami félelmet. Példák:
Megismerkedett bizonyos Wieland nevű úrral (mit einem gewissen Wieland): valami Wieland nevű urral.
Bizonyos korban már nem táncol az ember: Vén kecske nem ugrál. Ábel bizonyos elfogultsággal várta: valamelyes elfogultsággal várta. Zúgnak bizonyos testek, midőn erősebb csapás, ütés, szél, stb. éri. (Czucz. Fog. Szótár.) - Zúgnak némely testek, midőn erős (nem erősebb) smf. éri őket. (Egy mondatban három hiba.) Még komikusabb a Táj címszó magyarázatában: ...a táj nem egyéb, mint bizonyos távolságig terjedő helyiség, térség. Azon a bizonyos éjszakán. - Azon a nevezetes v. emlékezetes.
Bizonyos emberek azt vélik. Némelyek...
Ezt az ágazatot, mint egyféle állat a gyömbért, turkállya. (N.)
Vala az gylekezésbe: nemynemew predicalo frater. (Ehr. C. 66.)
*
biztositom, hogy (Ich versichere sie)
Nem éppen vad németség, merthiszen bizonyos helyett a nép is mond már biztost (a pesti kaszárnyák és cselédek terjesztik) - és így bizonyosítom helyett mondhatjuk biztosítom. De mondhatom-e ezekkel a szavakkal kapcsolatosan: önt, magát, téged? Bizonyosíthatom, amit mondok, de nem akivel beszélek. Mindenképpen idegen, németből jött szólás. A magyar azt mondja: Bizonnyal mondom. Bizonyos. Elhiheted. Hidd meg. Bizonyosra mondom. Bizonyisten. lstenucscse, szentucscse.
*
biztositotta őt arról
Fogadta, fogadkozott, megnyugtatta, igérte, s másefféle a mondat szerint. Az ónyelvben a nyelvtörténeti szótár szerint a biztos: sicher, tutus, securus, confisus; bizonyos pedig: gewiss, certus, contestatus, indubitatus. A pesti magyarság nem ismeri ezt a különbséget; ott semmi se bizonyos, minden biztos.
*
blúz
A bluz idegenből jött, tehát maradjon blúz. Épp úgy mint a papucs hogy török szó, vagy a pántlika, hogy német szó. Az ilyen



Gárdonyi Géza: Magyarul így! 27.oldal
(Forrás: http://osnyelv.hu) 202 / 27.
szavak gyarapodást jelentenek s nem rontják a nyelvet, mint a kedély, pamlag és másefféle csinálmányok.
*
blantál, blamiroz
Ne blamáld magad: csúful ne járj! Meg ne csalódj.
*
bliccel
A magyar ember sohse bliccel, tehát szava sincs rá. (Elsikamlik, elcsúszik.)
*
blindre
vakon, vakul, zsákban (macskát zsákban).
*
bohóc (bajazzo, Dumer August)
? Mi szükség volt erre a csinálmányra, mikor a nép ajkárol tucatszámra gyűjthetik az ilyenféle neveket: Ugri Matyi, Figura Jancsi. (N. a Nyelvőrben a csúfneveket.)
*
bohózat
Olyan szó, mint volna: komolyzat, vidámzat, pajkoszat, csintalanzat.
*
bók
V. ö.: csók, csókol, csat, csatol.
Maradhat, bár ellene is állítható példa: zsarol, oszol, mormol és egyéb.
*
bokszer
dögönyeg. (Régi szó!)
*
-ból -ből
Németes az ilyenekben: Szívből köszönöm, szívemből kívánom. A magyar ember nem mondja: szívből, mert ha köszön valamit, valóban a szivével köszön, vagy szíve szerint kíván. A magyar ember becsületes és igaz. Épp azért nem a mi lelkünkből fakadtak az ilyen levélzáró kifejezések: Őszinte barátja, igaz hive.
*
bölcsész
ász, -ész képző csak névszókból alkot névszót. Nem mondhatom igazász, javász, boldogász, butász, gyengész s másefféle.



Gárdonyi Géza: Magyarul így! 28.oldal
(Forrás: http://osnyelv.hu) 202 / 28.
Tehát azt se mondhatom bölcsész. A bölcsőkészítő mit szól a bölcsész szóra?! Maga a bölcselő szó elég arra, hogy kifejezze a filozófust. Filozófia: bölcsességtan (ha már a tan-t elfogadtluk.) Filozofál: bölcselkedik. Filozófus doktor: tudós bölcs vagy bölcsesség tudósa. Filozopter: bölcsességhallgató: bölcselő.
*
boldogtalan (glücklos, infelix)
Boldogtalan, bátortalan, tisztátalan, bizonytalan, elégtelen, dicsőtelen, bizony fáj tőle a fülem. A -talan -telen fosztóképző csak nevekhez járul nálunk, milyenségszókhoz nem. Mi oly gazdagok voltunk mindig a milyenző szavakban, hogy nem szorultunk a széptelen, dicsőtelen, édestelen
formaképzésekre, amelyek mind a német -los átvételei. Noha vélném a latinból fordító kódex-írók szegték meg elsőben a törvényt. Annak a szót-szóra pennázó papnak vagy deáknak kellett a felix, infelix, fidelis és
infidelis mentül tökéletesebb fordítására a boldogtalan és a hűtlen szó. De aki először írta ezt a két szót, bizonyára nem is volt magyar eredetű. Szörnyűség a nemrégiben keletkezett komolytalan! Ezt se magyar írta le először. Várom, hogy jön utána a vigtalan is. De én meg arra mondom rá majd, hogy széptelen.
*
bolygó csillag
Az a bolygó, aki tévelyegve jár, - tehát iránytalanul vagy irányavesztetten. Dehát az ég planétái nem bolyonganak. Avasuti sínnél is tökéletesebb pályán kerengenek a nap körül. Fiai a napnak tehát a mi nyelvünkön
fiók-csillagok.
N.: Naprendszer.
*
bonmót mond
Fején találja a szöget, rácsíp.
*
borjusült, csirkepaprikás, báránybecsinált
A németből fordító vendéglői magyar nyelv szörnyűségei. Nekünk nincs lepénykaprosunk és káposztatöltöttünk és rétesalmásunk, mint ahogy nincs kertszőlősünk se, szoknyafodrosunk és csizmarámásunk. Bőrpárducos eleink az ilyen magyarságot buzogányszögessel ütötték volna kupán.
*
bőrönd
Helyesebb: turba - bőrtáska.
*
borzad
Régi szó. Tehát borzadalmas jó szó és a borzalmas is megállhat, mint a sok egyéb, belsejében kopott szó: tés: tekintetes. Hibás azonban az elborzad. Az ónyelv szótárában nincs meg
elsápad, elhalványul se, de kódexbeli szó az elszörnyülködik. A borzadás azonban nem



Gárdonyi Géza: Magyarul így! 29.oldal
(Forrás: http://osnyelv.hu) 202 / 29.
lehet el, mert a hajnak, bőrnek megborzolódását mondjuk vele.
*
boszorkánylövet (Hexenschuss)
nyilalás.
*
botrány
Olyan mint volna kivánkozás helyett
kivány, siránkozás helyett sirány, érintkezés helyett ériny. Még skandalumot is inkább mondok, hogysem ilyen ostobaságot.
*
brevi-loquentia
velős beszéd.
*
brilliant
csiszolt gyémánt.
*
broncz (Bronze)
A broncz szót némelyek bronc-nak
írják. Merthát a német z, c-nek ejtődik. Ha azonban tudjuk, hogy ezt a szót a latin Brindisium (Brindisi) szóból alkotta a francia, bronze-nak, - acs Brundisinum,
akkor minek majmolnánk mink a németeket?
*
bukolika
juhásznóta.
*
bukolikus
népköltő.
*
butaság
Együtt a család: balga, bárgyú, együgyü, ügyefogyott, botor hőbölygős élhetetlen bamba, tátott-szájú, lühü, tatrafüles, tataló mafla, málé melák, táté kaba jámbor, ártatlan, gyermeki ügyetlen, bibaszt, pupák Filkó, Bolond Istók, Hűbele Balázs, Fajankó Mihók bolond, félkegyelmfi, félnadrág, kajla félcsákó, félcsizmás, félkerék, félneder félsalavári, féltürkü eszelős, eszeveszett, eszefordult, eszement kerge, kelekóla, golyhó, ferdeeszű bahó, kákó, kákombák, habók



Gárdonyi Géza: Magyarul így! 30.oldal
(Forrás: http://osnyelv.hu) 202 / 30.
oktalan, oktondi ostoba, hájfejű, hidegvelejű, viz-eszű, tökkolop mulya, mumák pipotya, gyönge, nyám-nyám, nyámándi tolomi ember, tutyi-mutyi lipi, liphec rátóti.
*
bűvész
Nem éppen rossz szó, csak éppen az a hibája, hogy aki alkotta nem ismerte a magyar nyelv lelkét. A mi nyelvünk eredetileg nomád népnek a nyelve. A nomád népek nyelvét pedig az jellemzi, hogy nincsenek benne homályos szavak. Sokkal szebb volna, ha a régi garabonciás szót vennék ki a bűvészek a lomtárból. A garabonciás az ősidőkben pap volt. A kereszténység elfogadása után varázslathoz értő kóborló. Elvégre a bűvészek is kóborolnak.
*
-C
*
cakni
békafog. Kendnek varrok üngöt, gatyát, békafogasra hagyom az alját. (Tájszótár.)
*
célszerü, célszerütlen
A cél tudjuk mit jelent. A szert is tudjuk mit jelent. Sőt ha valaki azt mondja: célszer, azt is ráértjük arra a köralaku rudas táblára, amely mellé a lövőegyesületek és katonák lőni szoktak. De, - ha valaki azt mondja célszerü, azt bizony nem értjük, hacsak Budapesten nem tanultunk magyarul. A magyar ember azt mondja: célos, hasznos, jó és másefféle a mondat szerint. Vagy céltalan, haszontalan, rossz...
*
chauvinista
Atillás. Atillás magyar. Atilláskodás.
*
chef-d'oeuvre
remek. (Az ő se dövrje - remeke, remeklése.)
*
cipész, erdész
Ha a cipőből jó a cipész, akkor a dajka neve épp így lehetne bölcsőből bölcsész. A kántor neve tüdőből tüdész. Az író neve az agyvelőből velész. Az időjós neve a felhőből felhész. A kocsis neve a gyeplőből gyeplész. A cserepes neve a tetőből tetész. Az erdész szó aligha vethető már el, de mért vetették el cipészeink az ősi jó varga szót?



Gárdonyi Géza: Magyarul így! 31.oldal
(Forrás: http://osnyelv.hu) 202 / 31.
*
cisterciek
fehér barátok.
*
clairvoyance
néző, látó (a napi értelemben).
*
claqueur
tenyerész.
*
cleptomania
szarkaság, szarkalelküség.
*
clown
Bolond Matyi, Matyi.
*
- CS
*
csak - csupán
Simonyi azt mondja, hogy a csak szóval a csupán és csupáncsak egyértékű. (Ktsz. 192. l.) Csupán erősebb a csaknál. Hát még a csupáncsak? - Hogy van kend? - Csak lassan. - Hát Pali dolgozik-e szívesen? - Csak imigy-amugy.
Ezen zenebonát csupán a parasztság kezdette. (Gyul. 242.) Csak a mondat végén csupánná változik, ha nincs előtte ez a szó: már vagy még.
'P. Hét testvérem közül magam élek csupán. Vagy: Hét testvérem közül csupán magam élek. Semmi sincsen, csupán jó. (P. P. Pax. A.)
*
csalhatatlan
A pápa csalhatatlan. Jobb volna: csalódhatatlan.
*
csinál
A csi, csin igető csinál értelemben megtalálható az ázsiai nyelviekben is. Az afgánoknál Fekete Zs. szerint éppenséggel egy a magyarral (senal). A kínai nyelvben



Gárdonyi Géza: Magyarul így! 32.oldal
(Forrás: http://osnyelv.hu) 202 / 32.
cso a csinál. De a tót csinjiti is csinálni. Az írásainkban mégis jó, ha csak egyik szónak ismerjük a néhány száz közül, amelylyel cselekvést fejezhetünk ki.
*
csodaszép
Lásd: Kőkemény.
*
csomag
Ujkori csinálmány. Épp olyan jó, mint volna nyomó helyett nyomag, vonó helyett vonag. A csomagot a régiek csomónak és csomóléknak mondták, a csomagolást csomózásnak.
Hogy a csomó mást is jelent? Hát a vonó meg a nyomó, a daru meg a bak, a tőr meg a pad? Hát a franciánál a person, amaly azt is jelenti, hogy valaki, azt is, hogy senki! Minden nyelvben vannak ilyen kétháromjelentésű szavak, de azért nem zavarják az értelmet. Csak csirázzék hát az a cso-mag annak a kertjében, akinek jobb a csomónál.
*
csőd
Ezelőtt csak száz évvel is nevettek volna rajta, mint ma nevetnénk, ha valaki az éneklármát bőd-nek nevezné, vagy a puskalövést dör-nek, vagy a pezsgőt pezsdnek.
*
csökken
Nézd: apad.
*
csőr
Szerencsétlen és szükségtelen csinálmány. Magyar ember nem is ismeri. Ha iskolában rákényszerítik is, elveti magától. A madárnak orra van. Az orra hosszában alrulról van a szája. Látni iS az orrán azt a két lukacskát. A szája nyílása az orra csontjának az alulsó része. Ami a nyelve alatt van, belülről az is száj, kivülről álla. Ezzel a megkülönböztetéssel megvoltunk egynéhány ezer éVig, hát minek nekünk az alcsőr és felcsőr es másféle haszontalan csőrültségek?
*
csucsosodik (gipfeln)
Abban csúcsosodik ki: oda lő. Arra céloz. Abban fészkel v. fészkellik.
*
curukkol
hátrál, hőköl, faral.
*



Gárdonyi Géza: Magyarul így! 33.oldal
(Forrás: http://osnyelv.hu) 202 / 33.
-D
*
dal és dana
Megkülönböztetése a kettőnek: dal: aria, chanson. dana: melodia.
Mert danolni, dünyükölni forma nélkül is lehet. A fülemile danolgat, a kislány is, de már a szinpad énekese dalol. Ez a megkülönböztetés ugyan nincs benne sem a szótárunkban, sem a beszédünkben, de ha két szavunk is van két fogalomra, miért ne választanánk meg egymástól a kettőt, - mint ahogy a nyelvtudomány is elkülönítette épp ily okból az igét a szótól. Az ónyelvben az ige és szó különbsége nem az volt, ami ma.
*
dandy
divat-szarka.
*
darab (szindarab)
a német Stück. Csakhogy a magyar darab szó mindig valami egésznek a töredékét, részét jelenti. Tehát nem jó fordítása a szinpadi Stücknek. Mondjuk inkább: játék, szinmű, szinjáték, dráma. Épp igy a butordarab, ruhadarab is csak darabja lehet a bútornak vagy ruhának. A jó szék nem bútordarab, hanem bútor, a mellény nem ruhadarab, hanem ruha,
öltözet-rész.
A darab hibás ezekben is: egy darab gyertya. Egy szál gyertya. Az ing, gatya is szál. Továbbá szál a puska, bot, kard, pipaszár s a hasonlók. A kenyér karaj vagy szelet. A magyar inkább az alakkal jelzőz: Egy levél tészta. Öt levél kötvény. Tiz szem gyöngy. Hat szem rubin. Öt fej káposzta. Egy fej szőlő. Egy fürt szőlő. A darab elhagyható az ilyen szólásokban:
Öt darab hordó. Mondd: Öt hordó. Öt darab arany. Mondd: Öt arany. Ötkoronás pénzdarab. Mondd: Ötkoronás pénz.
*
egydarabig, darabig, jódarabig
A német várhat einwenig, de a magyar nem. Mert a mi logikus észjárásunk megkövetelné, hogy két darabig, és háromdarabig is várakozzunk. V. ö. : egykevés.
*
delej
A delej valami alföldi tanitó csinálmánya a dél-éjből; a Mágneshegy neve, a világ minden nyelvén Mágnes.
*
demimonde
Tolnai szótárában: félvilági hölgy. Egerben kacérnő a kasszirnőből magyarra



Gárdonyi Géza: Magyarul így! 34.oldal
(Forrás: http://osnyelv.hu) 202 / 34.
forgatva. De jó a világasszonya is, a Tájszótár szava.
*
denaturált spiritusz
büdösszesz.
*
diákflastrom
deák-ir, angyal-zsir.
*
diameter
híd, hidaló.
*
detektiv
vizsla, kabátos rendőr.
*
Dicsértessék a Jézus Krisztus.
A laudetur Iesus Christus szótári fordítása. Bejegyezhető a római katolikus egyház íróinak nyelvünket rontó kifejezései közé. (Nézd a katekizmust s az iskolai Róder
bibliát.)
Dicsértessék a Kossuth Lajos. Első szentünk a Szent Gellért. Minek is élt a Szarvas Gábor?
De maga a dicsértessék is vétség a magyar nyelv természete ellen. Ki beszél igy: Izleltessék a bableves! Tétessék fel a kalap!
A tat, -tet igealak megvan a nyelvünkben, de a rendje is megvan, hogy mikor hová való. Jó ha igy mondjuk: Itasd
meg a lovat. De az nincs jól, hogy: Itattassék meg a ló. Ilyet csak idegen mond.
*
dilemma
szoros, ebutca.
*
dilettáns
művészkedő.
*
dinasztikus
királyházi.
*
diplomatice
rókanyelven.
*



Gárdonyi Géza: Magyarul így! 35.oldal
(Forrás: http://osnyelv.hu) 202 / 35.
dixi
Eddig van! Pont! Nyelvőr szerint (12: 528) dixi: szómondás. »Ez az én szómondásom.« - igy végzi a beszédet a nép. (Hol?!?)
*
disputál
felesel, összefelel.
*
dissonáns
fülsértő, fülboszantó.
*
dissonancia
hang visszája.
*
diurn
díjas.
*
doh, dohos
A mai nyelvben annyira félretett szó,
hogy csak a hordó vagy pince bűzét jelzik vele. A régi nyelvben a büdös szó enyhébb helyettesítője volt. Dohosnak mondták a koporsót, a holttestet s egyéb másmindent is ami rothad.
*
dolog (Ding, Sache, chose, res)
Magyarul: valami, valamicsoda, izé, szer, ügy, ok, sor, eljárás, készség, alkalmatosság, micsoda és egyéb mindenféle a mondat szerint vagy (többnyire) semmi. A dolog ugyanis többnyire egy meg nem talált szónak a helyettese. Meg kell keresni azt a szót, amely fölöslegessé teszi. A német Ding, Sache, a latin res, a francia chose dolognak fordítása idegen magzat, magyar bölcsőben. Debrecenben az ügy helyett is sor járja. »Szent dolgokról elmélkedett.« De hátha éppen arról elmélkedett, hogy a szent ember miképpen lehetne szent az alvásában is? Tehát mondjuk inkább: szent mindenféléről elmélkedett.
*
dominal
uralog rajta.
*
dormitorium
hálóház.
*



Gárdonyi Géza: Magyarul így! 36.oldal
(Forrás: http://osnyelv.hu) 202 / 36.
dosis
nyelet. N. adag.
*
douche
zápor.
*
drasztikus
pokróc.
*
drogueriás
fűáros, füves.
*
drogueria
füvesbolt, füvesség.
*
dúvad
Állítólag komárommegyei szó. Minthogy azonban sehol erre bizonyság nem található, bizonyára csak ugy komáromi,
hogy egy komáromi ember faragta. No bőven élt sűhussal abban a jó múidőben. Dehát íme még a repügép korában is elő-előbukkan az ő dúvadja.
*
- E, É
*
ecsetel (etwas malerisch beschreiben)
A magyar ha fest, épp úgy nem ecsetel, mint ahogy nem pennáz, mikor ír, nem lábaz mikor táncol.
*
eddigi
Eddig, addig az ónyelvben ezig, azig volt. Eddigi épp oly törvénytelen képzés, mint volna addigi, mígi, meddigi, házigi, kertigi, reggeligi.
*
édeskés, savanykás
Édeskés, savanykás épp oly kicsámpásított szó, mint volna szagoskás,



Gárdonyi Géza: Magyarul így! 37.oldal
(Forrás: http://osnyelv.hu) 202 / 37.
savanyuskás, sárgáskás, paprikáskás. (Kazinczy remeke!)
*
edz (etzen)
Voltaképp étet. De különös, hogy
nálunk az acéloz, erősít, keményít helyett járja.
*
edzett
acélos, vasmellű, vasalt, kemény, tűzrőlpattant, cserzett, vihart szokott, szelet szokott, ember a talpán, megáll a sarkán s másefféle, erőt kifejező szavak.
*
egész (ganz)
Egésznap (den ganzen Tag.) - napestig, (Régi nyelvben is.) A népnyelvben olykor: teljes álló nap. Egész éjjel nem aludtam : Az éjen át. Éj hosszán által. Vagy: éjhosszon által. »Mind éjszaka: tota nocte« (Jord. C.) Más kódexekben: éjáltal, mind éjtáltal. A
virrasztó éjten éjt által-vigyáz. (Telegdi Evang.) Aludtam egész éjjel egész nap: Aludtam mind éjt mind napot egyhuzamban.
Az egész falu összegyűlt. (Das ganze Dorf versammelt sich). Mind a falu összegyűjt. Más forgókban az egész falu: a falu mindnyája. »Mind az ő fajának halált evék.« (H. B.) Kálvin vallása az egész országban terjedez - országszerte.
A töröké az egész ország - az ország
egészen. Az egész falu arról beszél: Mind a falu arról beszél. Egész világ: Mind e világ. (Ehr. C. Érdy C.) Noha Érdy kódexében egész sziget is említődik. Egész erejét összeszedte: Minden erejét. (Mert képtelenség: fél erejét összeszedte. Akkor is ereje felét.)
Egész lélekkel rajta van: Teljes lelkével. Ez az egész beszéd nem tetszik nekem: Mind ez a... vagy: Ez a beszéd elejétől végig...
Ez a gyerek egész apja: ...szakasztott apja.
Egész vadász lett: Szinte... Teljesen... Végig.
Az egész had ott volt: ... mind a had... Az egész határt bejárta: Mind a határt... Egész magán kívül volt örömében (Két germanizmus): Repesett az örömtől. Egész végig: Végestelen végig. Egész bizonyos (Ganz gewiss): Bizonyos. (A magyarban nincs félbizonyos.) Tizenkettő. Egésznap vártam: Esteles - estig vártam. (Ahol az egész nyomatékos, mennyi szép határozónk van rá!)
Egész életében: az ónyelvben: mind életében vagy teljes életében. Tehát első személyben: mindéletemben. (V. ö.: mindétig) vagy teljes életemben. Az egész országban: Az országban mindenütt. Kerek Magyarországon. Az egész faluban: végig a faluban. Végig-hosszat a falun. Annyi az egész: annyi nekem, vagy csak annyi, annyicska az ügy. Egész esztendőben: Esztendőt által v. esztendőt át. »Soha esztendőt által három mise nem mondatik.« (Corn. Cod.) Egész valója: Minden porcikája, tetőtől talpig, minden ize, teljes valója. Egész teste fájdalom volt: Teste csupa fájdalom volt. Csupa daganat a lába, csupa vér az inge, - mondja a nép. Nempedig: egész lába daganat, egész inge vér.
...pokolba kivántam az egész Gődöllőt. Magam írtam le ezt a rút német ganzos mondatot a Hatalmas harmadik c.



Gárdonyi Géza: Magyarul így! 38.oldal
(Forrás: http://osnyelv.hu) 202 / 38.
regényemben, mikor még nem eszméltem rá, hogy pesti magyarul szólok. Merthiszen ha képtelenség a magyar elmének, hogy nyolcad Gödöllő vagy negyed Gödöllő, miért volna helyes az egész? A harmadik kiadásban igazítottam: ...pokolba kívántam Gödöllő minden lakóját.
Épp egész esztendeig szolgált: Kerek, egész...
Egészen igaz (Ganz wahr.) Végig igaz. Tejesen igaz. Cseppig igaz. Szin-igaz. Nem mind igaz volt az ártatlanok gyalázása. (Pázmány.)
Mondd el az egészet: Mondd el végig, töviről-hegyire, apróra, teljesen.
Nem egészen így van: Nem hajszálig... Nem pontos a beszéd. Leggyakoribb kifejezéseink a ganz-ra: Mind, minden, hosszat, át, által, végig, végiglen, teljes, szinte, csupádon, csupa, kerek, tisztádon, tiszta, testestül-lelkestül, csapatostul, seregestül, mindenestül, fenekestül, testtel-lélekkel, testi-lelki.
Intés: Ahol nincs a kérdésben a fél vagy negyed (félig, negyedig), azt se mondd: egész vagy egészen. Ahol az egész, egészen
előtűnik a mai írásokban, többnyire törölhető anélkül, hogy az értelem változna. Tehát ez a mondat rossz: »Rokonunk
nincs itthon: az egész lakása a mienk.« Miért rossz a mondat? Mert a rokonnak nincs féllakása v. fertály-lakása, csakis egész lakása. A mondat így jó: Rokonunk nincs itthon: a lakása egészen a mienk. Vagy: a lakása a mienk.
*
egydarabig
egydarabig - valameddig, darabig, kisdarabig.
*
egyedül (allein)
Szónak jó szó, de ha csak, csupáncsak, csak az egy helyett mondja valaki, bizony nem beszél magyarul, ha magyar szóval beszél is. A Révai lexikonban olvasom a Jócselekedetek cikkben:
»Az ember egyedül a hit által üdvözül.« Hátha másodmagával van egyútján az életnek? tisztelt cikkíróúr? Csak aki egyedül van, az üdvözül? Hát csak a remete üdvözülhet? Más példa: »Egyedül a katholikus vallás.« Mondhatom-e valakiről, egyedül kenyérrel élt?
A nur nekünk csak, csupáncsak, de sohasem egyedül. Szabály: egyedül - magában.
*
egyelőre
Megszokott vadszó. Állítsuk vele szembe: az egyhátra szót s akkor megismerjük, hogy mi értékű. Magyarul így beszélünk: ideig-óráig ideiglen, ideigvalóan, addig is, mostanában, ma még, valameddig, eleinte, elején, kezdetén, kezdetileg, ma, máma.
*
egyenruha (uniformis)
A nép elfogadta, de azzal a kis másítással, hogy az egyen helyett egyem-et mond. Egyenruha épp olyan magyar szó a nép érzése szerint, mint eszemadta. Vélik, hogy az eszemadtának valami rokonszava. Ha nincs hal, béka is jó.



Gárdonyi Géza: Magyarul így! 39.oldal
(Forrás: http://osnyelv.hu) 202 / 39.
*
egyén
Nem is volna rossz szó, ha eggy-én-nek ejtve valami magahitt, magabízó, mindigego: egy-én a mondás. De már más vonatkozásokban, a karakter, a persona kifejezésére csak tudományos művekben szenvedjük el. A szépirodalmi művekben és élőnyelvben van nekünk mindenféle színű kifejezésünk az egyén helyébe.
*
egyes
Hiba, ha ahhelyett mondjuk: valamelyes, néhány, egy-egy, némelyik.
*
egy és ugyanaz (ein und dasselbe)
ugyanaz, azonegy.
*
egyhuzamban
Nézd: párhuzamos.
*
egykevés, egykissé (ein wenig, ein bisschen)
némi, kevés, kissé, kisidőre.
Ruhet ein wenig: szusszanjunk. Pihenjünk egy percet. Pihenjünk valamicskét. Egy kis... azonban nem mindig német. Német, ha elhagyható, vagy ha ezzel helyettesíthető: valami, vagy némi, valami kis. Nem hibás a mesében sem: egy kis kunyhót, - mert itt az ellentét kiemelésére való. De másutt germán illatú. Azt lehetne mondanunk: - Ha egy kis jó, miért ne volna jó az egy kevés is?
Válaszom: - Mert egy kis kunyhó lehet a világon, sőt két kis kunyhó is. De két kevés és három kevés nincs a mi beszédünkben.
*
egylet
A magyar nem egylik, hanem egyesül, tehát az egyesülése egyesület.
*
egyrészt, másrészt
N.: részint.
*
egyszerü, egyszerüen (einfach)
Egy is jó szó, szer is jó szó. Egyszerű is jó szó. De einfach értelmében inkább csak akkor mondjuk, ha sokszerűnek az átellenese. Mert a mi gazdag nyelvünk mindazt, amit egyszerűnek mondunk, százféleképpen is jellemezheti a mondat szerint. Ember:



Gárdonyi Géza: Magyarul így! 40.oldal
(Forrás: http://osnyelv.hu) 202 / 40.
együgyü, jámbor, ártatlan, gyermeki, ösztövér, falusi, parasztos, mezei, piaci, paraszt,
Másegyebek: hig, száraz, szál, egy szál, szegényes, disztelen, paraszt, üres, fakó, szimpla, morzsa, szintelen, rövid, kurta.
*
nagyszerü (grossartig)
Szó a papagájszótárból.
*
egyszerüen
Többnyire törölhető. Vagy fentírt szavakból helyettesíthető: röviden, kurtán, könnyedén s másefféle. (N.: közönbös.)
*
egyszóval
Nézd: szóval.
*
ekszkuzál
kimos, kimosdat.
*
eksztra
ünnepi.
*
el
Nyelvünk egyik feledésbe menő előragocskája. Csak igék elején szerepel már az elmegy, eljár, elbont s egyéb ilyenféle alakokban. De régente határozókat is szineztek vele. Ma csak talán az egyeten elvégre szóban járja. De hogy az ónyelvben mennyire ismert és forgott volt, íme reá néhány példa: Egy példát elkezdesz, és elvégig így, azt mint mutatám, kiírod. (Holt.) Elrégenten...
Elutoljára szólok arról is röviden... Elkésőre az megyei gyűlésben köröztetett... Csak elnéha-néha mutattatott ki... Csak elritkán emlékezünk meg róla.
*
élc (Witz)
Nyelvünk lelkes rontói faragták az él szóból: a vicc-nek éle van, tehát élc.



Gárdonyi Géza: Magyarul így! 41.oldal
(Forrás: http://osnyelv.hu) 202 / 41.
De hegye is van, hát miért nem hegyec? S aminek éle van, foka is van, tehát a gyenge élcet fokc-nak, vagy fokac-nak nevezhették volna a bölcs nyelvcsinászok.
Magyarul: szikra, fullánk, nyíl, ötlet, tréfa, tréfaszó, szólabda, figura vagy ha
éppen furcsa szó kell, mondd a ragadáncs kaptájára: kacagáncs.
*
elég (genug)
Elég nevetséges (genug lecherlich), elég gyáva, elég rossz, elég baj, elég szép. Magyarban vagy fölösleges ez a jelző vagy ha éppen nyomaték kell, így beszélünk: No bolond! Ez hát gyáva ember! Rossz, mint az ördög! Baj is a! Genug schön - csinos.
Er ist reich genug - jócskán van pénze. Genug bekannt - ismerjük! (A kiejtésben van benne a genug. Ismerjük mint a rossz pénzt, vagy jó pénzt.
Hier sind ja Ritter genug - Van itt lovag bőven! (Csak akkor mondjuk elég, ha ez a kérdés: elég-e vagy kevés?) Tehát eszerint változtatandó az eléggé is.
Más forgókban: jócskán, szentül, ebül, lag, -leg (urilag) meglehetősen, alkalmatosan és másefféle.
*
elég az hozzá (genug da zu, vagy genug an dem)
Elég ennyi. Röviden szólva. De hogy ne nyújtsam. De hogy a végét mondjam. De hogy dűlőre jussak.
*
eleget hallotta
sokszor, gyakorta.
*
de még ez nem volt elég...
De még ez nem volt minden.
*
eleget tenni (genug thun)
Megelégíteni, jóllakatni.
*
elégtelen
olyan magyar szó, mint volna kevéstelen, vagy soktalan.
*
elégtétel
igazítlás, egyenesítés, pótlás, kárpótlás, rendezés.
*
elégia
busongás, búsuló, kesergő.



Gárdonyi Géza: Magyarul így! 42.oldal
(Forrás: http://osnyelv.hu) 202 / 42.
*
elem (Grundstoff és Element)
Ez is gyártott szó. Sok szép magyar kifejezést öltek meg vele. Elemében van: Vizében van a hal. Szárnyára kapott. Elemeire bontom: Szálaira, kerekeire bontom. Szétszedem. Ez az ő eleme: Ez az ő levegője.
*
élénk, élénken
Nyelvújitáskori csinálmány. Nem is rossz szó. De kiöli ezeket a szavakat: fürge, gyors, szapora, vig, üde, eleven, lelkes, lelkesült, repeső, repdeső. Elhagyható,
törölhető, ha az »élénk« jelzésű főnév után ige áll, s az ige kifejezi azt is, amit az »élénk« jelzővel kifejezni akartunk. Homályos tanács, de mikor alkalmazni kell, megvilágosul.
*
életnagyság (Lebensgrösse)
Nincs: életkicsiség. Hapedig van, az életnek a kicsiségét jelenti. Tehát életnagyság is: az az élet nagysága, nem pedig a festett alaké. Hogy jobban rávilágítsak, micsoda beszéd volna ez: arasz-szakállal van lefestve. Előtte ökölkrumplik. A festék ujjvastag.
A magyar azt mondja: arasznyi szakáll. A krumpli ökölnyi. A festék ujjnyi vastag. A nyi »képző« mértéket, méretet »képez.« A mi gazdag nyelvünk egyik értéke. Próbáljuk csak meg németre, franciára, angolra, olaszra fordítaná ezt a mondatot:
Tengernyi nél várt a királyt. Tehát: életnyi nagyság.
*
életrajz
»Megírta az életrajzát.«
Megírjuk a házasságunk történetét, de nem a házasságunk rajzát. Megírjuk a király koronázása történetét, de nem a koronázás rajzát. Mindig csak a történetét írhatjuk meg életünknek, de nem a rajzát.
*
életuntság (öngyilkosságok)
Senkise öli meg magát unalomból. Jobb: életgyűlölet, életútálat vagy más olyan szó, amely az esethez illik.
*
elfogult, elfogultság
Szily Kálmán jó megjegyzése, hogy fogul ige nincs. Tehát másképp kell kifejezni a mondat értelme szerint. Nálunk úgyse skatulya a szó, hanem inkább vagy alatta, vagy fölötte, vagy mellette gondolat eltalálás.
*
elhalmoz (überhafen, überhaufen)
ajándékkal halmozta el - öntötte vagy döntötte rá az ajándékot.
dologgal túlhalmozott - dologgal terhelt.



Gárdonyi Géza: Magyarul így! 43.oldal
(Forrás: http://osnyelv.hu) 202 / 43.
*
elhatároz
Nem rossz szó, csak az alkalmazása helytelen, valahányszor nincs határ a
határozásban. Olyankor helyesebb: eltökél, elszán, ítél, úgy ítél, szándékol.
*
elismer
- Hát kend meg se lát mán? - Ájnye hát... mán tessen megbocsátani, de elösmertem az urat. Meg is szakálasodott... Az elismerés tehát nem megismerés, eltagadás, megvallás, igazolás, bizonyítás.
*
elismervény
Épp így az elismervény inkább nyugtatói, igazolás, bizonylás.
- Kezem írásával igazolom, hogy...
*
elismert nagyság
anerkannt.
*
elit
gyöngye.
*
ellát (versehen, besorgen)
A kinéz s másefféle német gyomok édestestvére. Hogyan honosodhatott meg nálunk ez a szó a magyar léleknek ebben az értelmetlen alkalmazásában, csak a madárverkli a megmondhatója. A magyar táplál, élelmez, feltarisznyáz, gondoz, gondoskodik, biztosít, ad, ajándékoz, ingyenez, felez, megoszt, öltöztet, megsegít, legeltet, jutalmaz, vendégel, ruház (ha ruház), felfegyverez, megpatkol, megvarr, megnevez, tárol, elrak, rakodik, megrakodik, ráaggat, teleltet, öntöz, szárogat, smf.
hiszen nem írhatok ide ezer igét! A mondat értelme pattantja elő, mikor melyik ige a versehen, besorgen.
teljes ellátás:
teljes gondozás, mindenes költség, mindenes gondozás, teljes élelmezés.
ellátatlan:
kenyeretlen. (A kenyér szó más nyelvekben is túlterjed a kenyér fogalmán. Hiszen már a Miatyánk kenyere is
voltaképpen élelem. Egykenyéren vagyunk, kenyeres pajtás, smf., igaz-e, hogy vannak kenyérértelmű kifejezések!
-val -vel ellátva:
... új meg új takaróval ellátva - ... takaróban... (az ellátva törlendő).
hónapokra el vagyok látva:



Gárdonyi Géza: Magyarul így! 44.oldal
(Forrás: http://osnyelv.hu) 202 / 44.
... megvan már, gondoskodtam magamról, elraktam, van a kamrámban, vagy pincémben, vagy akármi helyen, biztosítottam magamat, tároltam. Van miből! Nincs gondom felőle. Nyugodtan alhatok! Van mihez nyúlnom.
búzával már el vagyunk látva:
búzánk már megvagyon, búzáról már gondoskodtunk, búzánk már vagyon a tárban.
közellátás:
A háború folyamán közellátásnak
nevezték a közéléstárakat vagy közkamrákat is, ahonnan a városi lakosoknak cédulákra adták ki a mindenféle élelmet. Nekik a közellátás szó jobb volt.
*
ellen- (gegen-)
Magyarnak az ellen az ellenkezik igének atyjafia. Ott ahol szembe, szemközt, másik, mása ugyanoly értelemben mondható, az ellen németes. Ha magyar ember hallja az ellentáncot, azt érti, hogy valami ellenség táncát emlegetik. Nyelvünknek az első szótagot hangsúlyozó természete okozza, hogy a gegent átellennek mondjuk. Az ellenház ellenséges ház, de az átellenben álló, helyet jelöl. Akik a sok ellen kezdetű főnevet faragták, nem ismerték a nyelvünk lelkét, a hangsúlyozást. Az ellenőrt ma éppúgy nem lehet kisöpörni, mint hogy nem az irnokot, elnököt és zongorát. Az ilyen szavak
olyanfélék nyelvünkben, mint bőrünkön a lencse. Minek szaporítani akarattal?
*
ellenáll, ellentáll, ellenállás, ellentállás (widerstehen, Widerstand)
Ha emberről van szó, a magyar ember inkább ellenszegül, ellenkezik, makacskodik. Az ellenállás csak akkor ellenállás, ha állást is látunk, de még akkor is inkább
szembeszállunk, szembe állunk, farkasszemet nézünk.
*
ellenállhatatlan
(unwiederstehlich)
igéző, bájoló, varázsló, hódító, jégtörő.
*
ellenérték (Gegenwert)
értékmás.
*
ellenes (-wiedrig)
népellenes, alkotmányellenes, vallásellenes: vallástalan, rendellenes: rendetlen, törvényellenes: törvénytelen, törvényrontó, törvényszegő,
igazságellenes: igazságtalan, egészségellenes: egészségtelen,
egészségre káros, ártalmas, egészségrontó.
*



Gárdonyi Géza: Magyarul így! 45.oldal
(Forrás: http://osnyelv.hu) 202 / 45.
ellenjegyez (gegenzeichnen)
bizonyít.
*
ellenkezőleg
Jó szó, ha az ellenkezés igéből kel az értelme, de rossz ezek helyett: vagyinkább, fordítva, dehogyis, átellenben.
*
ellenőr
Az az őr, akit az ellenség állít ki. Aki magyar először hallja, ellenség őré-nek érti. A kontrolleur magyarban csak őr, kéz-őr, vonal-őr, szám-őr, könyv-őr, ügyelő, szem, alszem, főszem, vonal-szem, szemlélő, rendnéző, vigyázó, vizsgáló, rendlátó, körömnéző, léniás, rendmester és egyéb. Lehetett volna ezekből választanunk a ma már sajnos, - szinte kiirthatatlan ellenőr helyett.
*
ellensuly (Gegengewicht)
Ellensúly a magyar fülnek az ellenség súlya. Magyarul inkább súlymás (súlymása) lehetne.
*
ellenszenv
Bugát-magyar szó. Ugyan van-e olyan magyar ember Pest határán túl, aki ezt kimondja vagy éppen le is írja. Nekünk az antipátia: idegenkedés, rossz szem, tüskés szem, hidegség.
*
ellentét
Ha valakinek ellene teszek valamit. De nem viszája valaminek.
*
ellentétes
Többnyire ehhelyett mondják: visszás.
*
elmeháborodott
Lábficamodott, szemkifolyt, csizmaszakadt-féle képtelenség.
*
elnapol (verlagen)
Ha valaki elhetel valahol, értjük, hogy egy hétig-meddig ott időz. Tehát azt mondani, hogy valaki elhetel valami ügyet, a magyar értelemnek szinte kábító értelmetlenség. Vertagen magyarul: elhalaszt, félretesz, elmajdoz, elholnapoz, hagy (kesőbbre, holnapra, szerdara ...)
*



Gárdonyi Géza: Magyarul így! 46.oldal
(Forrás: http://osnyelv.hu) 202 / 46.
elnök
Ha ez jó szó, akkor jó a másodnok, harmadnok is. A magyar csoportban fő van, fejedelem, vezér, öreg, nagy. A vezér szó Ázsiából hozott ősi szavunk. Dehát az elnököt aligha irthatjuk ki a beszédünkből. A törvényszéki elnök miért ne lehetne törvényszéki főbíró? De ahol felváltva elnökölnek is, miért ne mondhatnánk a tanácskozás vagy ülés vezetőjének, fejének, vezérének az elől ülőt. (Bár többnyire nem elől ül, hanem középen.) A nép fő-főnek mondja az olyan elnököt, akit a másodelnöktől megkülönböztet. Az alelnök helyett a kis szóval jegyez a magyar: kisbéres, kisasszony, kisisten, kisbojtár. Legnémetesebb az elnökök között a miniszterelnök (Ministerpräsident) első vagy főminiszter helyett. Vagy ha éppen csökönyösen ragaszkodunk a rossz szóhoz (bár a jóhoz ragaszkodnánk annyira!), hát akkor is miniszteri elnök. Mint ahogy a fogalmazót, titkárt, tanácsost jegyezzük s a törvényszéki elnököt se mondjuk törvényszék-elnöknek.
*
elnéz (übersehen)
A magyar elnéz, ha sokáig néz valamit. Az übersehen, Nachsicht haben nekünk elszivel, enged, bocsát (szájára bocsátja a lovat).
*
elnéz (versehen)
Magyarul: elvét, elhibáz, nem lát, botlik.
*
elodáz
Szintén csinálmány. Ahogy vakszó az elidéz, éppúgy vakszó az elodáz is. Jól:
elhalaszt, halogat, eltol, félretol, holnapoz, majdoz, elmajdoz vagy elmajdol, ráérünköz.
*
előd, utód
Még jó, hogy a mellőd elmaradt. Ezelőtt csak száz évvel is azt mondták: eleink,
apáink s fiaink, származékaink. Ne rontsuk magunk is a nyelvünket, - nélkülünk is búsítón rontják az idegenek.
*
előérzet (Vorgefühl)
Hogyan van, hogy előérzet, előest rossz magyar szó, ellenben előfog, előtej, előszéna, előénekes nem rossz?
Hát az akadémikus magyar nyelvészet szerint nem rossz az előérzet, előest se, merthiszen kétségtelen, hogy az elő az elsőnek vagy az elől-nek vagy előre szónak a rövidülése. De a magyar mégse mondja, hogy előérzet, hanem azt mondja: sejtelem. S ritkán mondja pestiesen: - Sejtelmem volt. Hanem inkább:
- Sejtettem, megbűzöltem, megneszeltem. Az előérzet fakóbb, idegen nekünk. Épp így az előest is. Nekünk nincs előestünk. Nálunk alkonyat van, napszállat után. Vagy azt mondjuk: beesteledéskor, gyertyagyujtáskor, vacsora előtt, után van az az idő, amely a németnek előest. Akármit mondanak a professzorok, mink bizony pengessük meg előbb a szót,



Gárdonyi Géza: Magyarul így! 47.oldal
(Forrás: http://osnyelv.hu) 202 / 47.
mint a gyanús pénzt. Az elő kezdetű szavakra az a szabály, hogy nincs rájuk szabály. Ha nem volna a regg szavunk, jó lenne rá az előnap is. Ha nem volna stb. Hálistennek oly gazdagok vagyunk mink szavakban, hogy az elő kezdetű névszók ugyan ritkán kellenek: mert pótlékszavak. Az elő néha a vezér és vezeték szókat is bitorolja. A nyelvtörténeti szótár elő szavánál a böjtelő, homlokelő, kéz-elő. Hátha igenevek?! s tulajdonképp böjtölő,
homlokoló, kézelő, szügyelő? Ha az elő külön szó volna, akkor volna böjtutó is, kéz-utó is, szügy-utó is. De a kézelő csakolyan igenév, mint a talpalló. Nézd meg Okl. szótár 173. elő címszó alatt. V. ö.: keresztelő, meszelő címszónál, ugyanott. N.: névelő.
*
előfizetési felhivás
Ha jó, akkor az is jó: dobi ütés, ebédi hivás, füvi kaszálás, hegyi mászás. Tehát: Jegyzésre való kérelem. Rendelésre való kérelem. Megrendelés. Rendelés íve.
Kölcsönkönyvtári előfizetésnél: kölcsöndíj, havi bér, évi bér.
Még a M. T. Akadémia is az Etymologiai Szótár megindításakor: Előfizetési felhívás kezdettel hirdeti a művét. Hát valami kócos könyves-kalmártól nem csodálnám. De már a M. T Akadémia úribb hangon ajánlhatná a művet: Szíves érdeklődésre... Vagy: Jelentés a M. T. Akadémia kiadásában megjelenő... szótár megindításáról. A végén is elférhetett volna a fizetés, jobban mondva az ára, vagy a megrendelés, vagy járatás rendjének, módjának közlése. Én magam szólhatok arról, hogy fizetek, de ha más mondja: tolakodást, kapzsiságot, követelődzést, üzletet, zaklatást érez benne a még el nem pestiesedett magyar lélek.
*
előfizetés ára
Valami árának a fizetése érthető, de fizetésnek az ára, Hégel legyen aki megértse. A valóság az, hogy az ujságot járatja a magyar és magyarázat nélkül is tudja, hogy az ujság árát, díját, bérletét előre szokás megfizetnie. Ha volna olyan ujság is, amelyik utólagosan fizettetné meg az árát, megérthetnénk, hogy másik ujság meg előre kívánja. De sohse volt olyan ujság, hát az az elő fölösleges, mint ahogy utazáskor fölösleges a vasuti jegyek árára azt mondani, hogy előfizetési ár.
*
előfizetője az ujságnak
Az ómagyar nyelvben csak járatója vagy olvasója van az ujságnak. Merthiszen ha előfizetője volna valaki, ilyen fordulatai keletkezhetnének az előfizető szónak: - Előfizetője vagy a P. H.-nak? - Nem: utó. Micsoda idegenes kérdés különben is: - Előfizeted az ujságot? Tehát nem előfizetői, hanem járatói vagyunk az ujságnak. A fizetés is más kérdés, a járatás is más.
*
előfordulni (vorkommen)
Megjelenik. Van. Feltünik. Kitűnik.
Az előfordul csak akkor jó, ha az ami előfordul, hátra is fordulhat.
*



Gárdonyi Géza: Magyarul így! 48.oldal
(Forrás: http://osnyelv.hu) 202 / 48.
előhaladás
Csak a német halad elő, a magyar csak halad, mert a haladásában benne van az elő is. (Hátra mink nem haladunk.)
*
előimádkozó
Más az, ha valami előfénylik és más ha előlfénylik. Más ha előllép, más ha előlép. Más ha előkap, más ha előlkap. Ebből kiki megértheti, hogy az előimádkozó olyan imádkozó, aki valami olyasmiért imádkozik, ami elveszett. Az előlimádkozó meg az, aki az imádságot a többinek eléje mondja, vagypedig valamely helynek, csoportnak az elején imádkozik. előirni (vorschreiben) Ha jó előírni, jó utóírni is. (Utóírok, utóírsz, utóír.) Legfeljebb eléje írhatok valakinek vagy valaminek. Persze az nem a német vorschreiben. A magyar előírás voltaképpen rendelkezés, rendeletírás, parancsirat, regula, lénia, roncs-út, parancsfonál.
*
előitélet (praejudicium)
Szembenállója volna utóítélet. Nekem sohse kell. Irom helyette: elfogultság,
rosszmájúság, balszem (balszemmel néz).
*
előkelő
Hibásan írott szó az: előlkelő helyett.
*
előkészül (vorbereiten)
Olyan szó, mint előhalad. Ha már halad, előre halad, mert hátra haladni nem lehet. A halad szóban a magyar lélekben benne van az előre is. A készül szó éppen ilyen.
*
elöleg (Vorschuss)
Magyarul: foglaló, előpénz, elsőpénz.
*
előlegez
lefoglal, foglalóz.
*
előny
Ha elől-ből lehet előny, hátul-ból csakis hátuny formálható. De ha hátuny irtózat a magyar fülnek, az előny is az. S hogy mennyire érezzuk a rosszaságát, abból látható, hogy az előnytelen szót még senkise merte leírni. Igaz, hogy ott van rá a hátrány, borítsa a kátrány! Valami állás vagy üzlet előnyei és
hátrányai: javai v. javadalmai v. hasznai és nehézségei, tövisei, kárai, veszteségei, napos fele és árnyékos fele, szine és seprője.
*



Gárdonyi Géza: Magyarul így! 49.oldal
(Forrás: http://osnyelv.hu) 202 / 49.
előnybe részesit
elibe tesz v. helyez, az ő édese, választottja, jelöltje.
*
előnyös
Az ónyelv jutalmas-szava feledésbe múlt. V. ö.: fölény.
*
előörs
Jobban és szebben: őrszem.
*
előrajz (Enttwurf)
Mondd inkább: vázlat.
*
előszeretet (Vorlielebe)
Ez is gyönyörű német virág! Előszeretettel műveli. - Kedvvel. Leginkább szereti v. kedveli.
*
előszoba - pitar
Igaz, hogy a pitar szláv eredetű szó, de épp olyan magyar már, mint a szoba, udvar, asztal, ablak, pálinka, ispán és egyebek. Mégiscsak szebb és rövidebb, mint a Vorzimmer.
*
elsajátit (aneignen)
Sie haben sich die Sprache schnell angeeignet. (Hamarosan megtanulta.) Dieser Dichter hat sich vieles von Petoefi angeeignet: - Sokat tanult Petőfitől. - Petőfi iskoláját járta.
*
elv
Dugonics csinálta az eleve (eleinte) szóból. De nem a principium kifejezésére, hanem a lemnaéra, amely írásnak vagy beszédnek a velejét jelenti. A nép még ma sem ismeri. Ezeket a szavakat mondja
helyette: zsinór, kapta, út/ösvény, csapás, nyom, fogás, bogár, nóta, törvény, szokás, ige, gondolat, fogadalom, az igaza valakinek; vallás, hit, templom, malom, kocsma. (Egymalomba járunk vagy őrlünk. Egykocsmába járunk. Egyhiten vagyunk.) Lehr Albert legyen, akinek szorgalma van rá, hogy összeírja azt a sok száz kifejezése, amelylyel a nép az elvéről beszél.
*
élv, élvez
Kazinczyék szerint ha lehet a nyel-ből nyelv, mér ne lehessen az él-böl élv? Ezzel az



Gárdonyi Géza: Magyarul így! 50.oldal
(Forrás: http://osnyelv.hu) 202 / 50.
okoskodással a csemege rövidebben nyalv lehetne, mert hiszen nyalja a gyermek. S tovább igy: panganét lehetne ölv vagy szúrv, szalámi szelv, a boltosunk meg csalv. Élvezés helyett ősapáink igy beszéltek: gyönyörű, gyönyörködés, kedves, kedvelés, édes, édesget, édesdeden nézi v. csinálja.
A szeretet szinonimáiban ezernyi a szó az élv és élvezet kifejezésére. De szentemlékű Kazincynk mintha a pestimagyar nyelvnek volt volna útja-taposója, mindenképpen a német észjárást gyúrta a magyar agyakba. Neki pórias volt, hogy a magyar így beszél: - Gyönyörködünk a táj szépségében. Szinte szenvedett, hogy nem finomíthatja németre: - Gyönyörködjük a táj szépségét. A gyönyörködés szót már nem törhette accusativusba, tehát alkotta az éldel igét. Ezzel már beszélhetett ígyen: - Éldeljük a táj szépségét. A vele egybe-görbült elmék csinozták ezt az igét élvez-re. Még szerencse, hogy az átellenes búsul ige nem jutott eszökbe, most már azzal is igy danolnánk:
- Búsulja a lengyel hona állapotját.
*
elvtárs
Nem magyar anya szülöttje fabrikálta a szocialista politika terjesztésére. Nekem mindig olyan, mintha a v-je f-nek hangzanék s várom, hogy az így megszólított udvariasságból cvelftársnak cimezi a másikat. A nép inkább testvérnek mondaná a vele egygondolkodású, egyérzésű embert. Mint ahogy a papja is Keresztény testvereim! szóval kezdi a prédikációját, - nem pedig keresztény elvtársaim. N. munkatárs.
*
elveszti a gyermekét
El ám a német anya, ha a gyermeke meghal. Nálunk az veszti el, aki megöli. Vagy mint Arany Bolond Istókjában, aki pálinkát ivott.
*
ember (man)
Mikor határozó névmás az alább írt mondatokban, németes: Man möchte glauben : vélhetnénk. Man muss es thun: törik-szakad... Hetenkint egyszer látja az ember: hetenkint egyszer látni v. látjuk. Többnyire a valaki szó írható helyette. Intés: Az embert töröld a szövegből, ahol törölhető. Hatodik nap teremté Isten az embert, - itt nem törölhető. De mikor azt mondod: Vasuton az ember ujságot olvas, itt az ember szó germánság. Mert ha magyarnak mondom ezt, várja utána, hogy hát az asszony mit mível? Az ember szó mindig együtt jár az asszony szóval minálunk. (Minden germánság ami fölösleges, üres és rosszul hangzó.)
*
emberbaráti
(menschenfreundlich, humánus)
Ha azt mondom a népnek állatbarát, nem azt érti, hogy állatot szerető, hanem hogy állat a barátja. Épp úgy mintha azt mondanám, állat-ellenség jő az erdőből, az állatra gondol, hogy olyan ellenség, amely csupa állat; nem pedig olyan emberre, aki az állatnak ellensége. Mert az összetett szavakban nálunk az első szó a



Gárdonyi Géza: Magyarul így! 51.oldal
(Forrás: http://osnyelv.hu) 202 / 51.
nyomatékosabb, a németnél a második. Tehát: állatszerető ember, állat-védő; ember-szerető ember, embert védő ember, embervédő. emberiség Immáron kiirthatatlan gyomiság, dudvaiság. Azelőtt emberség,
emberi nemzet, emberi nemzettség. Pázmány Péter még így prédikál: ...hogy kegyességét kimutatná IsLen és ne láttatnék heábavalónak az egész emberi nemzett teremtése... hogy veszni ne bocsássa és orvosság nélkül ne hadgya az egész Emberséget, stb.
*
emberöltő
Gondolom Arany alkotta. S vélem, hogy nem is törvénytelen így magában. De már ahogyan versbe illesztette, idegennek érzem: »...egyet toppantott, s ehol!: egy emberöltő nincs sehol.« Mennyiséget fejez itt ki a szó, mint ahogy mennyiséget jelentő kifejezés: egy zsák bab, egy szekérnyi vas, egy falka birka. Az öltő, ahogy magyarázzák, 25 év. Mármost ahogy más egy zsák bab és más egy babzsák, - ahogy más egy szekér vas és más egy vasszekér, - más egy falka birka és más egy birkafalka, (egyikben a mennyiség a fő, másikban a birka-ság) épp így más egy öltő vagy egy öltőnyi ember s más az emberöltő.
*
energikus
vaskezű, acél, acélos.
*
enormis
temérdek.
*
én, te, ő
Én, te, stb. ige előtt a magyar beszédben mindig hangsulyos. Ha nem hangsulyos, fölösleges. Ő tudta hogy hol van, - merőben mást jelent, mint: Tudta ő, hogy hol van. Éppígy ez is: Tudta, hogy hol van - és - Ő tudta, hogy hol van. Valami falusi káplán elgyönyörödve idézi Erdős René János tanitványától (az Élet 1911. VII. 16. sz.) ezeket a sorokat: »Míg áll a föld és partjait a forró élet hullámai mossák, én és te Magdolna, mindég találkozunk.« Magyar ember így mondta volna: mink ketten. Weine Laura! Dieser Gott ist nimmer, / Du und ich der Gottes schőne Trummer. (Schiller.) Épp így a birtokos én a vocativusban csak megjárja, de ha nem különböztet, idegenség. Pld.: Ez az én testem. Ez az én vérem, - hibás fordítása a bibliai mondásnak. Merthiszen nem különböztetés, nincs szó arról, hogy a más teste és vére lehetne. Magyarul tehát talán: Íme a testem. Íme a vérem. Vagy: A testem ez. A vérem ez. ... Tessék, mondjanak jobbat teologus urak!
*
ered és indul
A régi nyelvben megkülönböztették ezt a kettőt. A megindulás még a helyben való mozdulatot jelentette jobban, de már ha a mozdulat a helytől valóban távozóvá vált,



Gárdonyi Géza: Magyarul így! 52.oldal
(Forrás: http://osnyelv.hu) 202 / 52.
akkor az ember eredt. Az ered ige gehen-értelmű alkalmazásban ma már leginkább csak a parancsoló mód egyes és többes 2-ik személyű formájában él. Meg még talán ha valakinek az orra vérzéséről van szó, s az esőre hallani. Egyebekben az elindul és a megy igék szorítják félre. Persze, mert a német nyelvben nincsen ered, tehát Pesten sincsen ered, a pesti ujságokban sincs ered. Pedig hát más, ha valami vagy valaki ered és más ha indul. Mielőtt valaki megyen, bizony vagy ered vagy indul. Ezt ugyan Pesten meg nem értik, hát nem is magyarázom.
*
eredmény (Erfolg, Ergebniss, Wirkung)
Eredmény törvényes szülötte a szóképzésnek, de Erfolg, se nem Engebniss, se nem Wirkung, hanem inkább Entspringung, Abstammung s ennek a rokonai. Az eredmény édes-testvére az eredetnek. Eredmény az, ami eredve van! (A víz, a növény nedvkeringése.) Az utazás eredménye voltaképpen az utazásnak az indító oka, nem pedig az utazás sikere vagy szerzeménye vagy tapasztalata, Vagy végzése. Az üzleti év eredménye. Az üzleti év elszámolása vagy szerzeménye.
A folytonos munkálkodás eredménye... gyümölcse, sikere, foganatja, látatja.
Valamit megpróbálok s haszonnal, nem hiába, nem haszontalanul. Intés: Eredmény helyett sokszor helyénvalóbb a siker, következmény, gyümölcs, aratás, szüret, takarás, foganat, látat, kimenet, teljesülés s másefféle a mondat értelme szerint. A siker szóról kevesen tudják, hogy a régieknél szurokfélét jelenthetett: sikere, sár
ragadós, összeálló. Tehát ha azt kérdem: van-e sikere? Voltaképp azt kérdem: megragadta-e, amit ragasztani akartál? Eszerint értelmetlenség azt mondani: politur lehántása sikerült.
*
erély (energia)
Ez az ügyetlenül faragott szó, hogy mennyire nem szükséges,a könyveimmel bizonyítom. Ennél többet se írtam le, se a nyelvemen nem forgott soha. A magyar azt mondja: keménység, acélosság.
*
erény
A Nyelvőr rég bűnnek ítélte. Az erkölcs épp az, ami az erény. A 7 főerkőlcs: mindenki megérti, hogy a hét főerény. Csaknem száz éve nyomkodjuk már bele az elménkbe, gyönge gyermekségünktől kezdve, A pénzeinkre is azt vésették. De azért a magyarság millióinak mindig erkölcs fordul a nyelvén, mikor erényt mondana a pap és pesti magyar, sőt maga a pap is, pesti magyar is erkölcsi érzést mond mindig s, nem erényi érzést. Még nyomtatásban se olvassuk soha: erénytelen ember, erénytelenkedik, sőt a szemináriumban is nem erénytant tanulnak, hanem erkölcstant.
*
ereszt és küld
A küld inkább a távolítás fogalmával kapcsolatos. A régi nyelvben gyakori: Követséget ereszt.



Gárdonyi Géza: Magyarul így! 53.oldal
(Forrás: http://osnyelv.hu) 202 / 53.
*
erjed
Az erőből csinálták a tér, terjed kaptájára. De hogy az erőből hogyan lehessen erjed, az olyan erőltetett valami, mint lenne, ha okosodik helyett azt mondanánk veljed, a velő szóból. erotikus buja.
*
-ért (für)
Németes ebben a sűrűn forgó kifejezésben: Eladom az árút 10 koronáért. (Ich verkaufe die Waaren für 10 Kronen.) Helyesen: ...koronán. A régi nyelvben is így olvashatod: »Mondd meg énnekem asszonyember, ha annyin adjátok~e el a Mezőt? Az pedig monda: Ugyan annyin.« (Jord. Cod. 721.) A Károli bibliában is igy olvashatod, Káldyban is, de már Tárkányi kijavította osztrák-magyarra: annyiért. »Sapkát cserél süvegen.« (Faludi.) »Ha látnád, hogy egy öreg ember minden jószágát és uraságát egy cseresnyeszemen eladná, vajjon helyesnek ítélnéd-e?« (Pázmány.) A magyar tehát nem pénzért vásárol, hanem pénzen.
*
-ért (um)
De hibás az ilyen alakítás is: Man beneidet um mein Glück. (Irígyelnek a szerencsémért.) - Irígylik a szerencsémet. Vagy: Irígylik tőlem a
szerencsét. Er rief rum Hilfe. (Segítségért kiált.) Segítséget kiált.
*
értekezés
Többnyire hibásan alkalmazott szó. Ha ismeretlen nyelvűektől igyekszem megérteni valamit, akkor értekezünk. De ha a tanár összehasonlítja az Ember Tragédiáját Fauszttal, az nem értekezés, hanem tanulmány. Éppígy nem értekezés a leírás, az okoskodás, a tanácskozás, az ismertetés, a javaslat, a vélemény.
*
értelmiség
N.: emberiség.
*
értesít
Ujkori alkotás ebből: értesítés. A magyar azt mondja: jelent, tudósít, megmondja.
Értesíti a népet: Kihirdeti a népnek, nyilvánosítja...
*
ért hozzá
(Asinus ad lyram.) Rég meghonosult latinosság a nép nyelvében is. Mégishát



Gárdonyi Géza: Magyarul így! 54.oldal
(Forrás: http://osnyelv.hu) 202 / 54.
magyarosabb: Érti a módját, csinját-binját. Érti a fegyverforgatást. Értő benne.
*
érti alatta
A régiek azt mondták: Érti rajta. E példabeszéden értjük.
*
érv (argrumentum)
bizonyság, erősség. Példák: »Ezek igen fogatlan bizonyságok, és könnyü egy-egy szóval az ináról leütni mindenkit.« (Pázmány Szt. I. 77.) »Külőmb külömb erösségekkel vallya s byzonythya az halottaknak föltámadasath.« Komj. Sz. Pál. 121.
*
érvénytelen
Az érvényes nem rossz szó, merthiszen a tekervényes, ingoványos smf. is jó ószó. De az érvénytelen szó sincs helyén, ha ehhelyett mondom: erőtelen, nem jár, nem járatos, törvénytelen, semmis, hiábavaló, haszontalan, magtalan, tisztátalan, sikertelen smf.
*
érzi magát (fühlt sich)
Teljesen alig irtható német gyom, de
legalább ahol irtható, irtsuk. P.: Ich fühlte mich elend: éreztem, hogy nyomorult vagyok! Micsoda nyomorult vagyok! Sich in einer schlimmen Lauge fühlte! Most volt csak sehogyse! Bűzt érzett. Szorult a csizmája! Ich fühle mich ein Fürst. Mintha herceg volnék. Úgy érzem herceg vagyok. Nem cserélek a herceggel! Ich fühle mich oft einer der miserabersten sterblichen. Néha azt érzem, én vagyok a legnyomorultabb halandó. Olykor lenyom a nyomorúság érzete. Árvább vagyok néha a szárnyametszett gólyánál. Jól érzi magát. Vígan van. Bemelegedett. Olyanformán érezte magát: érezte világát. Rosszul érzi magát: mehetnék. Nem neki való hely. Szűk neki. Szorul a szíjj, kapca stb. Olyanformán érezte magát a vonaton. Olyanforma érzések között ült. Sértve érezte magát: megsértődött. A legutolsó is érzi magát jobbnak: A legutolsó is érzi: jobb nálánál. Er fühlt im Herzen, was er auf der Zunge tragt. Szíve, szava egy.
*
érzék
Nincs gomb, hát jó a madzag is.
*
érzéketlen
Mondjuk inkább helyette: érzéstelen, rideg, fa, siket vagy vak (vmi iránt).
*



Gárdonyi Géza: Magyarul így! 55.oldal
(Forrás: http://osnyelv.hu) 202 / 55.
esemény, eset (Fall)
Ha valaki lebotlik az árokba, hát az eset is, esemény is. Ha valaki meghal az is eset vagy esemény, merthiszen a halál levágta. De ha valaki magasabbra ugrik, mint az eddigi ugrók vagy plébánosból püspökké emelkedik, hát mar az nem esemény, se nem eset. Valamint az se, ha... olvasd a napihireket s mindazon eseményt és esetet bennök, ami mind nem esemény se nem eset. A magyar azt mondja valami ügy, sor, történet, pör, perpatvar, összeütközés, felfordulás, csekélység, ünnep, bökkenő s másefféle, a mondat tárgyához szabottan. Rég átburjánzott germanizmus. Már a Birk-kódexben találkozunk vele. Ez a kódex pedig a tizenötödik századból való. Dehát gaz csak gaz, s ami a fő, meglehetünk nélküle. Ime: Das ist der Fall. Das ist desselbe Fall. Ez az. Ez történt. Ez a helyzet. Csakaz a nóta. Der Fall ist mir noch nicht vorgekommen. - Ez még nem történt velem. Ilyet még nem ettem... nem pipáltam. Es kommt der Fall vor. - Megtörténik. Lehet. Fordul. Nehmen wir den Fall an. - Nézzünk a tövire. Lássuk hát. Tekintsük meg közelebbről. Hier sind nur zwei Falle möglich. - Itt csak kettő történhetik. Ez az ajtó csak ki vagyi benyilhatik. Itt csak jobbra vagy balra léphetünk. In diesem Falle. - Ha ez történik. Ha idejutunk. Im Falle der Noth. - Ha a szükség kiált. Auf jeden Falle vagy Auf alle Fälle. Minden tekintetben. Minden szögön. Mindenkor. Der rhitmische Fall einer guten Prosa. A jó próza dalos lejtése. Er fiel den Tataren in die Hände. - Tatár kézbe akadt v. jutott v. került. Az eset után harmadnapra. - A verekedés után (vagy ami történt nevén nevezve). Nem jobb volna ülni tétlen, mint megírni minden héten, mi esett? (P. H. 1904.
X. 23.) - ...hogy a héten mi hír? Mert erre a kérdésre: mi esett? a magyar ember essőre vagy hóra, jégre vagy darára gondol. Der Verdacht viel auf ihn. A gyanú őrá esett. - Őt gyanúsították. Ő keveredett a bűzbe. Ez volt az első eset, hogy... - Ez volt az első alkalom, óra vagy perc. Azon esetre, ha... - Azon véletlenre ha... Ha úgy fordul. Netán. Mikor esedékes a váltó? - Mikor napos? (Mert naphoz van kötve. A katona is napos. A váltó akkor napos, mikor fizetni kell érte.) Nincs rá eset. - Nincs rá példa. Nem szokás. Merre esik Pest, Budapest? (Kelemen szótár II. 146.) - Nem esik semerre se, hanem: áll vagy van. Gondba esik: gondba merül vagy mélyed. (Gondba azért nem eshetik az ember, mert a mi nyelvünkön az ember-esés fogalma mindig hirtelen való kellemetlen valami.) Esetről-esetre: pontról pontra, minden alkalommal. Egy lakosra esik...: ...jut. Ma sem eshetik Majális: ma se képzelhető, rendezhető. baleset Nevezzük azzal a szóval, ami történt: Feldőlés, ficamodás, botlás, péntek.
*
esemény
Sor. Történet. Petek. Német eredetű ugyan ez is, de meghonosult mint más ezer idegen elnevezés. Vigasság is ]ehet az esemény mivolta szerint.
*
esetleg (zufällig)



Gárdonyi Géza: Magyarul így! 56.oldal
(Forrás: http://osnyelv.hu) 202 / 56.
Történetesen. Ha éppen... Netalán. Véletlenül. Vaktában. Ha esetleg elutazom...: Ha el találok utazni.
*
eshetőség
történhetőség. Példa: Itt van egy forint arra az eshetőségre, ha nem leszel egyedül - ... forint, ha történetesen...
*
mindenesetre
minden bizonynyal, bizonyára.
*
és igy tovább (und so weiter)
Magyarban nincs ilyen csonka mondat. Mert nem mondhatjuk: és így idább, és így hátrább, és így lejebb... s másefféle. Már csak azért se mondhatjuk, mert az így nem lehet hangsúlyos a tovább előtt. Hanem mert a tovább a súlyosabb, az így-nek mögötte a helye. Tehát ha éppen szó szerint fordítjuk az und so weiter-t, akkor is így fordul magyarra: s tovább is így, tovább is efféleképpen. Helyes fordítás még: és
másefféleképpen, és mindenféleképpen, és mindenfélés a mondat forgója szerint.
*
és - meg
Péter és Pál. Péter meg Pál. Légy meg szúnyog. Légy és szúnyog. Azt gondolom, hogy a meg kötőszó szorosabban fűz mint az és. A számolásban is így beszél a magyar: egy meg egy, hat meg hat, stb. Sohase hallottam, hogy magyar ember így számolna: 1 és 1, 6 és 6. - Ki jön amott az úton? - János meg Péter. - Hát amott a dombon két embert is látok. - Mátyás az ottan és egy vándorlólegény. E feleletből érzem, hogy Mátyás nem együtt jön a vándorlólegénnyel. De ha azt mondja: - Mátyás meg egy vándorlólegény... érzem, hogy együtt jönnek.
*
eszenc (ecet)
Magyarosabb alakja: oláhecet. A nyelvtörténeti szótár ecet szavánál: »erős mint az oláhecet. (Fal. Jegyz. 923.)« De már előbb is Pázm. Ig. Gy. 55.: »Bezzeg erős, mint az oláhecet a te bizonyságod.« (Alvincy.)
*
eszköz, kieszközöl
(Mittel, ausmitteln, bewerkstelligen.) Ha valami eszközzel, pl. fogóval kiveszem a szöget a falból, hát akkor valóba kieszközlöm. Be eszköz nélkül eszközölni, annyi mint ágyu nélkül ágyuzni, viz nélkül



Gárdonyi Géza: Magyarul így! 57.oldal
(Forrás: http://osnyelv.hu) 202 / 57.
locsolni. A magyar nem eszközöl semmit. Die Auszahlung der Kassa zu bewerkstelligen. - Ez a pénztár fizet!
*
eszme, eszmény
Ez is a Kazinczyék szógyárából való. Olyan, mintha a dorgálás helyett azt mondanánk: dorga, metélt helyett mete, aléltság helyett alé. Éshát mi szükség erre a szóra, mikor megvan a nyelvünkben az ötlet és gondolat. Ugyanígy egye meg a kutya az eszményt is. Inkább mondom ideálnak, mint ahogy ezt a szót a világ minden művelt nemzete is mondja.
*
észrevesz
Ha jó ez, akkor jó az is: fülre vesz, orra vesz, nyelvre vesz. Fülre vettem a zajt. Orra vettem az illatot. Régente nem is így mondták, hanem így: eszébe venni. A mai észrevesz ezeket a kifejezéseket nyomja el:
meglát, megpillant, megügyít, meghall, megneszel, megszagol, megszimmant, megorront, arra eszmélkedik, arra eszül, eszel, megsejdít, rávilágosodik, megízelít, megérez, megsejt. Szemébe akad, ötlik, vágódik, villan. S tovább is így
sokféleképpen a mondat sokfélesége szerint.
*
ethnografus
népvizsgáló.
*
expressvonat
szilajvonat. A nép így mondja. De helyes a hamar-vonat is. A nyelvtörténeti szótár ismeri a hamar-lovat, hamar-agarat (Balassa B.-nál), miért ne száguldozhatna az express-vonat is hamarvonatképpen.
*
ez
Különös alak ez: »Nézzétek széles ez világot!« Nincs analógiája:
Nézzétek széles ez mezőt, Vágjátok sűrű ez erdőt. Rakjátok lobogó ez tüzet.
Kétségtelen tehát, hogy valami latinos eszű embernek verse, dala, kiáltása vagy egyéb erősen emlékezetbe nyomult kifejezése.
*
ez... az vagy az... ez
(visszamutató névmás)
Merőben német, mikor az előző mondat névszóira mutat vissza. Jener Ekel vor dem Leben hat seine physischen und seine sittlichen Ursachen. Jene wollen wir dem Arzt, diese dem Moralisten zu erforschen überlassen. (Goethe magaélete leírása.) Bibliafordítóink így írták:
Ez az én vérem, mely kiontatott...



Gárdonyi Géza: Magyarul így! 58.oldal
(Forrás: http://osnyelv.hu) 202 / 58.
Helyesen:
Az én vérem ez...
Mert ha mondom: Ez az én házam, különböztetek más házak között. De Krisztus nem különböztet, mintha valaki állította volna, hogy nem az az ő vére.
*
ez és itt
Hinné-e valaki, hogy magyar ember összevéti az ez-t az azzal, az ittet az ottal, az ilyent az olyannal?
De csak mikor ír. Mert a beszélő magyar sohse hibáz abban, hogy ide vagy oda, itt-ott, ez az, erre, arra közül melyiket válassza. Ha arról beszél, hogy, Jeruzsálemben járt a császár, azt mondja, hogy odaérkezett. De ha írja, bizony nem írja, hogy oda, hanem ide. Ebben a förtelmes németségben mindnyájan botladozunk, még Arany János is: ...Küszöbre a lábát, s erre állát nyújtja. De kiterítem a bizonyítékot, hogy az ez meg az itt a mondott alkalmazásban német bojtorján: Rhodopis als Sklavin nach Aegypten gebracht, hier aber von Charaxos freigekauft wurde, stb. (Scherr. J. M. Tr.) - Wie stehen die Dinge bei dir zu Hause? - Da geht alles, wie ich will. ... (Dostojewsky Idiótájának fordítása. Berlin. Cassirer. 1901.) Hogy mennyire megzavarodott a nyelvérzékünk ebben a tekintetben is, legszomorúbb bizonyítéka a Károly Biblia javítása! A könyvtáramban lévő 1685-iki kiadás 355. lapján ezt olvasom: »Vala pedig ott egy versenyes ember. Az trombitát fujtatta.« (Sam. II. 20. l.) A legjobb (1903.-i) kiadásban már javítva olvasható: »Vala pedig ott egy versenyes ember... / Ez trombitát fútatta.« Károlihoz úgy nyúlnak mint a tojáshoz a protestáns papok, ime mégis ebben a helyén
való szóban, ebben ütközött meg valakinek elosztrákmagyarosodott nyelvérzéke. Kijavította ez-re. Pedighát ha egyéb nem, az ott is az azt iratja, mondatja. Az Est 1915. jul. 9.-i számában olvasom: A Madatsch (hegy) előttünk emelkedik... kétezer méterrel a tenger fölött. Köd, felhő, esső és hó otthon vannak itt. Épp oly képtelenség, mintha azt írná valaki: itthon vannak ott. A magyar és a német gondolkodás különbsége onnan ered, hogy a német, mikor helynevet ír, a betűt látja, a magyar meg magára a helyre gondol. A betű ez meg itt a papiroson, a hely azonban az meg ott.
*
-F
*
facsimile
másolat. Nézd: hasonmás.
*
fagypont
Nézd: szempont.
*



Gárdonyi Géza: Magyarul így! 59.oldal
(Forrás: http://osnyelv.hu) 202 / 59.
fájdalom (leider)
sajnos, kár.
*
falsch
ál, mesterséges, csinált.
*
familialiter
otthonosan, otthoniasan.
*
fanatikus
véres, tüzes.
*
fanatizál
feltüzel.
*
fantasztikus
álomszerű.
*
fantom
lélek, kísértet.
*
fascinatio
ördögség, boszorkányság.
*
fedez (költséget)
(Deckt die Kosten.) Schopenhauer leveléből: ... Sind die Druckkosten zudecken.
*
fejetlen, főtelen, főtlen, föletlen
Ha Czuczor-Fogarasi nem látja mi a különvalósága ennek a négy szónak, hogyan láthatná a kisebb könyvü magyar? Fejetlen a rendetlen szó csoportjába való: mikor ammiatt rendetlen valami embertársaság, (család vagy egyéb egybetartozó embercsoport, vagy embersokaság) mert nincs vezére, vezetője vagy rendelkezője. Fejetlen a kísértő szellem is, ha nincs feje, - akár ember, akár ló. De már ha valakinek vérpadon hull le feje, a teste főtelenül marad ottan s nem fejetlenül. Sűrítsen szabályt belőle a tanár. Főtlen, aminek még ezután kell megfőnie. Tehát a még nyers húsra is mondhatom. Babra, krumplira is mondhatom,



Gárdonyi Géza: Magyarul így! 60.oldal
(Forrás: http://osnyelv.hu) 202 / 60.
hogy főtlen eszi valaki. Föletlen, ami még nem főtt meg. Tehát ezt már nyers húsra, babra, krumplira nem mondhatom, csak olyasmire, ami már tűzön van vagy tűzön volt, vagy éppen most melegszik.
*
fekszik (liegt)
Németes ezekben a kifejezésekben: Szívén fekszik (liegt an Herzen). Szívbeli ügye. Szívügye. A magyarnak is fekhetik valami a szívén, de ez a frázis német eredetű, hát hagyjuk meg a németnek.
Kézenfekvő valami (das liegt auf der Hand). Nyilvánvaló. Németből ered a városok, falvak, házak, hegyek fekvése. A magyar városok állanak, nem fekszenek. Áll Buda, él a magyar még! A kert se fekszik, mint Gáspár Ferenc útleírásában, hanem inkább terül. A német katonaság is fekszik mindig. Azt mondja: Die Truppen liegt im Felde. A magyar katonaság ~táboroz, telel, időz, áll. Nálunk pedig mindannyiszor rossz a fekszik alkalmazása, ha helyette ezt lehetne tenni: terül, hever, vesztegel, időz. Ami
magyar nyelven kifejezhetőn állhat, az ne feküdjék. A fűbe dobott lapát meg gereblye vagy egyéb kerti szerszám nem fekszik, hanem hever. Éppígy a könyv vagy arckép vagy akármi is, ami csak ideiglenesen van ott, hever. Ellenben ha tokban vagy rámában van, az már áll vagy fekszik. Szabályba foglalhatjuk talán: ami nincs a rendes helyén: hever. Csak a rendes helyén fekszik vagy áll minden a magyar házban.
*
fel - föl
Föl az olyan szavak előtt vagy szavak között, amelyekben sok az e betű: Pl. fölemel, fölfedez.
Fel az olyan szavak előtt, amelyekben ő van. Pl. feltölt, felöntöz.
*
fölad (aufgaben)
A gyenge küzdő megadja magát. A mi sakkjátékosaink azonban föladják a játékot. Hova a manóba fel? feladat N.: ad.
*
feláll (aufstehen)
A német nem kel föl, csak föláll. Az ágyból is föláll, mert a kel-ige nincs, meg szegény szótárában. A németből fordított lelkű magyar tehát szintén föláll akkor is, mikor fölkelnie illenék. A tanítók is így szegényítik a nyelvünket, mikor a gyermeknek azt mondják: állj fel! Az ülő magyar először is felkel. Állani csak akkor áll fel, ha a helyénél valami magasabbra áll. A tiszta magyarságú nép gyermeke tehát mikor először hallja: állj fel! körültekint, hogy mire? És ugyancsak visszásnak érzi, hogy azt parancsolják: álljon fel, holott csak a fölkelést kívánják.
*
félálom (Halbsschlummer)
A német szegénység minek legyen magyar szegénység is, mikor nekünk meg van rá szavunk: szendergés, álomnyomás.



Gárdonyi Géza: Magyarul így! 61.oldal
(Forrás: http://osnyelv.hu) 202 / 61.
*
félálomban
szendergésében, álma-nyomatában.
*
felelősség
Ismerősség, eszelősség, sietősség, nevetősség, viselősség - hát hiszen jó-jó annak az ajkán, aki könyvből tanulta a magyar nyelvet.
*
félemlit
Szily szerint hibásan írjuk: félemit helyett. Dehát minek akármelyik is, mikor csak fakó kifejezése az ijesztés, rettentés, száznyi szebbnél szebb szavunknak.
*
feles, fölös
A régi nyelvben gyakori jelző a feles a sok helyett. Különösen erdélyiek írják. Mostanában megint látom megjelenni. Csakhogy akik elővették, értelmetlenül ékeskednek vele. Nekünk ma fölösnek kell írnunk. Feles ugyanis lefoglalt gazdasági szakszó, a jobbágyság megszűnése után keletkezett. Feles az olyan föld, amelyet birtokosa átengedett használatra azért, hogy a termést vele megfelezzék.
*
felett (über)
Beszéd Kossuth Lajos koporsója felett. Magyarul: B... koporsójánál.
Emlékbeszéd Trefort Ágoston felett. Magyarul: E... Ágostonról.
Gondolkodni valami felett hangsúlyos nyelvben nem Lehet. Mert pl. hogyan gondolkodhatnánk az ég felett, hold felett vagy csak a torony felett is? A magyar csak valamiről vagy valamin gondolkodhatik.
*
felfog, felgyógyul
A magyar ember nem betegszik le, tehát nem is gyógyulhat fel. Hanem megbetegszik, meggyógyul. Éppen ilyen a felfog a megért helyett, a felhagy az abbahagy és megszüntet helyett. Ki gyözné valamennyi moslékos németséget elsorolni, vagy ahogy ők mondják: felsorolni!
Felfog, felfogás, különben inkább megértés. Mert felölel, felfog jelentésben benne van a valamiért való lenyúlás is. De aki nehezen ért meg valamit, az csak akkor fog fel, ha gyermeki szót fog fel. Az értelmi gyengeség azonban nem alulról emel. A felfog értelmi, a fölfog testi cselekmény.
*
felhagy (aufhören, ablassen)
abbahagy, félbehagy.
*



Gárdonyi Géza: Magyarul így! 62.oldal
(Forrás: http://osnyelv.hu) 202 / 62.
fél nyolc, háromnegyed tizenkettö.
- Mennyi az idő? - Fél nyolc. - Vagyis négy óra. - Nem uram: hét és fél. - Hát akkor miért nem beszél mingyárt magyarul! Az időnek ilyenféle megmondása akkor lesz helyes, ha majd a boltostól is fél hat koronán, vagy ~háromnegyed tizenkét koronán kérünk valamit. Magyarul így beszélünk: hat s fél, tizenegy s háromnegyed, - ugye milyen
idegen nekünk magyaroknak a magyar szó? A fél hat nem idegen. Számokban is láttam már az ujságokban: 1/2 8-kor kezdődik az előadás. Ez már a
germánnál is germánabb ! ~Hét s fél kiejtése pedig a szájadnak se nagyobb fáradság a félnyolcnál.
*
felhiv
»Az igazgatóság felhívja VI., VII., VIII. o, tanulóit, hogy szerdán délután lent a tornateremben gyülekezzenek.« Hangsúlyos nyelvben a fel és le előlragos igék irányos értelműek. Az igazgatóság tehát csak hivja vagy szólítja a tanulóit, - ha jól beszél magyarul.
*
felhivás
Szólitás, figyelmeztetés, intés, óvás s másefféle, - hacsak nem a hegyi vendéglő hirdet táncos vigadalmat.
*
felhőkarcoló
A karcol szó hangutánzó szó. A krc hang utánzása. Bárki is megítélheti, hogy a felhőbe érő ház, ha megbontja a felhőt, hallani-e krc hangot? Ezt a felhőkarcoló szót tehát csak olyanok írják és mondják, akik nem érzik, hogy rossz. Mi inkább azt mondjuk: felhővágó, felhőbontó, égbenyúló, toronyház, sokemeletű, csupaemelet, házonház, óriásház.
*
felöltö (Überzieher)
Elnyomta az ázsiából hozott jó magyar köntös szavunkat. Ma már nincs ősziköntösünk, sem tavaszi, hanem átmeneti kabát vagy felöltő, - mert Pesten kelnek az új magyar szavak is. S Pest lelke nem magyar lélek.
*
felolvas
A régi nyelvben és nép nyelvben csak olvas vagy olvas nekik, olvassa nekik.
*
felsőbb leányiskola
A legfelsőbb állhat így magában, de a felsőbb nem. Mondhatom ezt: Istennek legszebb angyala! De nem mondhatom:



Gárdonyi Géza: Magyarul így! 63.oldal
(Forrás: http://osnyelv.hu) 202 / 63.
Istennek szebb angyala, ha nincs előtte, akire rálicitálok.
*
féltékeny
Ez is olyan szó, amelyre sikoltottak
Kazinczyék. Féltékeny, ömlékeny, hajlékony, -mondták, - jó szó, hát félt: féltékeny. Csakhogy a kaptául állított szavak töve: fél, ömlik, hajlik. Ha ők nem így átabotában kapkodják a szókaptát, akkor ezekre az igékre néznek: ölt, olt, tilt, kelt. Micsoda melléknévképzés volna ezekböl: öltékeny, oltékony, tiltékony, keltékeny.
Ha már kellett nekik az eifersüchtig-re, ~jaloux-ra szó, annak a szónak nem féltékenyre kellett volna alkotódnia. ...Megszoktuk, mint Topa a lábát.
*
feltétel (Auflegung, propositio)
Régen átcseppent germanizmus. Magyarul: kötés.
*
feltétlenül
kötetlenül, szabadon.
*
föltételes megállóhely
Vasuti szó.
Mi manót tesz föl reá? Talán esetleges. V. ö.: Tegyük föl.
*
feltünik (auffallend)
Jó szó,de csak ha valóban feltűnik valami. Ám ha Péter korábban megy a pincéjébe mint szokott, ez már nem feltűnő, hanem csak különös, furcsa, szembeötlő, szokatlan. Más forgókban: bántja a szemét.
*
feltünést okozott
figyelmet keltett.
*
felültet (aufsitzen)
Megjárja. Kudarcot vall. Lépre megy. Cserben hagy.
*
felvilágosit (aufhellen, aufklären)
Magyarul: megvilágít, megvilágosít.
*
felvonás (Aufzug)



Gárdonyi Géza: Magyarul így! 64.oldal
(Forrás: http://osnyelv.hu) 202 / 64.
Hiába, hát ezelőtt száz évvel is voltak nyugatosok, akik parasztosnak érezték a magyar nyelvet, s akiknek nem volt szép a rövid rész szó vagy a tán mégjobb: szakasz. A magyar nyelv apostolai sajnálat nélkül mellőzték a szinpadi nyelvben a magyar szavakat.
*
fém
Ebből a szóból csipték: fénylik, fémlik. De semmi szükség nincs fá, mikor a metallumra megvan az ősrégi érc szavunk. Igaz, hogy az iskolákban a professzorok különbséget tanítanak az érc és fém között, de ez a különböztetés olyan, mint a rovar és a bogár szó iskolai megkülönböztetése. A tanárnak más a bogár és más a rovar, de bizony a magyarnak a marhája, mikor a legyek kínzásától nyargalász, nem rovarzik a tanár urak kedvéért, hanem bogárzik.
*
feministák
nőjogosítók.
*
fentartás
Az üzleti nyelvből aligha irtható ki, so nem is éppen rossz a reservatio-ra, de a magyar gondolkodásnak idegenek az abstract szavak. Mondunk inkább: kapcsot, lakatot, szeget s másefféle kézzelfogható valamit. Vagy mondjuk: kötés, elkötés, félrekötés, vagy legalább is megtartás.
Csak akkor jó, ha a lenttartásnak lehetne átellenese.
*
fényűzés
Pompa, még lukszus is inkább, grófiszín. Pompázás. Nézd: űzni.
*
fertőtleniteni
Ha ez is jó szó, akkor jó:
mocsaratlanítani, sivatagítlani, erdőtleníteni. Milyen büszkék lennének rá az erdélyi vadászok is, ha azt mondanák róluk: ezt meg ezt az erdőt ~megsiketfajdítlanították.
*
festészet
A festész, szabász ostoba voltát
megítélhetjuk ezekből: nyirász, furász, főzész, sütész, nyomász, szedész s máseffélé. Az -ász, -ész csak névszóhoz ragasztható.
*
festői (malerisch)
A festői magában olyan, mintha azt mondjuk magában álló szóval: molnári, papi, diáki. A malerisch: festőnek való, rámába illő, festő ha látná, festő ha volnék.



Gárdonyi Géza: Magyarul így! 65.oldal
(Forrás: http://osnyelv.hu) 202 / 65.
*
filigrán-munka
aprólék-munka. A tárgyhoz alkalmazva: hajszálmunka, csipkemunka, fonálmunka, aprómunka.
*
finesse
csalafintaság.
*
fitymál
Szily szerint Baróti jegyezte fel a nép ajkáról. De akkor ez bizonyára így hangzott: fityomál. A Bécsi Codex fitymája is bizonyára fityoma.
*
fivér, nővér
Nincs helyén ott, ahol a bátya, öcs, néne, hug smf. a kellő megnevezés.
*
fixa idea
vesszőparipa, boga.
*
flobertpuska
verébpuska, madárpuska.
*
flegmatikus
hidegtalpú. (Táj szótár.)
*
floscikulus
sallang.
*
fluidum
lé. (némelykor.)
*
fog
(Hilfszeitwort der eintretender Handlung und der Zukunft.) A futurumos fog a codexíró latinos magyarok és némettel fertőzött nyelvű magyarok csinálmánya: az incipiós és beginnenes fog ráhuzatala a futurumos és werdenes jövő idő magyar kifejezésére. Semmi szükség nem volt reá, mert a mi
nyelvünk a jelenidős igeformával fejezi ki a jövőt is. Hapedig nyomatékos a futurum, akkor majd szóval toldja vagy előzi az igét. Vagy jelenidő s talán: Várta, hogy köhögni fog: várta, hogy



Gárdonyi Géza: Magyarul így! 66.oldal
(Forrás: http://osnyelv.hu) 202 / 66.
köhög talán. Tisztítandó, irtandó rút idegen gyom! Idegensége abból is látszik, hogy gyakorító alakban nem mondhatjuk. El fogom bocsátani, ezt már megszoktuk, mint oláh a feje vakarását, de már elfogdosom bocsátani, rogyasztó magyarság. S különben is fogni és elbocsátani nem kapcsolható egybe. Hogy az én írásaimban is éktelenkedik a sok fog, bizony restellem, de engem senki se figyelmeztetett erre a hibára, magam pedig csak 1919-ben ismertem rá a fogos jövő rút arcára. A népnyelvben el fogok menni, talán
sehol. Hanem az: elmegyek, majd elmegyek járja.
*
foganatosit
Csak akinek nem kincse a magyar nyelv, az bánhatik így vele. Várhatjuk ennek a kaptájára: engedelmesít, szorgalmatosít, csiklandósít, sikamlósít, ragadósít...
*
fogat (egyfogatu, kétfogatu)
A fogat jó szó. Az egyfogatú, kétfogatú is törvényes képzés. Mégis, hogy miért
nevezték el az egylovas, kétlovas, négylovas kocsit, hintót, szekeret egyfogatúnak, kétfogatúnak, stb. annak az einspännig, zweispännig stb. a megmondhatója. A magyar szemnek a ló a fő a kocsiban, nem az, hogy az állat eléje van fogva.
*
fogtechnikus
fogász.
*
folyik a harc
Magyarul: harcolnak még, tovább harcolnak.
*
folytat vmit (fortsetzen etwas)
Mi magyarok nem mondjuk:
folytatta a kapálást, prédikálást, tanulást;
hanem mondjuk:
tovább kapált, vagy kapált tovább, tovább prédikált vagy prédikált tovább. Egytőről fakadt germanizmus a halasztást szenved, kártyát játszik kettős kifejezésekkel. Az meg éppenséggel utálatos idegenség, mikor beszélgetett helyett azt írják az ujságok: beszélgetést folytatott.
Nem tudom hányadszor ismétlem: amit a magyar egy szóval kifejezhet, nem fejezi ki kettővel.
*
főképpen, főként, főleg (hauptsächlich)
Jó két szó, csak nincs a helyén pl. az ilyen mondatokban:
Főképpen a lábát ütötte meg.
A fő csak annyiban haupt, amennyiben Kopf lehet haupt. Ha a fő helyébe a gyakoribb fej szót illesztjük, megértjük,



Gárdonyi Géza: Magyarul így! 67.oldal
(Forrás: http://osnyelv.hu) 202 / 67.
micsoda ostobaságot mondunk olykor vele. A főleg fölösleges újkori szó.
*
-föl, -fel
A magyarság mindig tudja, melyik ige mikor kezdődjön föllel. De már az iskolába járó magyar fiúcska a fölkiáltó jeltől kénytelen fölmondani a leckét, mert ha nem tudja, már előre föladják a kis árulkodók. A legrondább -föl, -fel idegenségre a továbbiakban figyelmeztetem az olvasóimat.
*
föld (Feld)
A magyar a föld szón érti a földtekét és a szántóföldeket. A sík föld neve, (akár míveli, akár nem) mező neki. A mező az egész terület, amit a szem belát. De inkább részletenkint szoktuk nevezni: parlag, vagy ugar, vagy szántás vagy vetés, vagy dűlő,
vagy ha már arasznyinál magasabb a növény: búza, rozs, repce s másefféle.
Az osztrák-magyarnak persze mindez csak föld.
*
főleg (hauptsächlich)
szinleg (Zum Schein, scheinbar) A -lag, -leg képző nem járul névszókhoz. Nem mondhatjuk: könyvleg, földleg, csillaglag.
A főleg helyett a magyar azt mondja: főképpen, leginkább. Szinleg helyett: n. a ravasz szó szinonimáit.
*
fölény
A szógyártás legsilányabb alkotásai közül való. Ahogy nem lehet alány, nem lehet fölény se. A magyar másképp fejezi ki azt ami fölül van. Nem beszél fölénynyel, hanem inkább fennen, magasan, hegyesen.
*
fölhivás
(Aufruf, Ankündigung, Kundmachung) Csak akkor jó szó, ha csakugyan hívás és föl-hívás. Mert a magyar senkit se hí föl, ha pl. a pincébe szólítja. Tehát a mondat értelme szerint százféle szóval: hirdetés, szólítás, pályázat s másefféle. Sok fel kezdetű igének német a szaga!
*
fölkeres (aufsuchen)
Megkeres. Mert háthanem föl-keres hanem lekeres.
*
fölkiáltó jel
Minek az a föl? Hátha ezt írom: Péter a toronyból lekiáltott: Jönnek! A kiáltás itt csak nem fölkiáltás?
Tehát: kiáltó jel vagy inkább hangos jel. A szólító jel kifejezés se jó, mert mindig



Gárdonyi Géza: Magyarul így! 68.oldal
(Forrás: http://osnyelv.hu) 202 / 68.
szólítást jelzünk vele. A fölkiáltást gyakorta hibásan írják kiáltás helyett. Mindegyiknek megvan a maga helye.
*
föllélekzik (aufathmen)
A németben az aufathmen értelme ez: »Tief athmen nahm, in Gefühl der Befreiung von etwas Beschwerendem.« A magyar akkor lélekzik föl, ha valamit fölszí. Ha valami nyomás van a mellén, nem föl-lélekzik, hanem könnyebben lélekzik, kő esik le a melléről, könnyebben liheg.
A Nyelvtörténeti szótár bizonysága szerint a régiek nem lélekzettek föl.
*
fölmondani (aufsagen, kündigen)
Fölmondja a lakást. - A francia congé: búcsúnak mondja. Ez bizony a magyarba is inkább beleillik. Tehát: búcsúzót ír vagy mond, vagy búcsúzik; költözőt ír, költözést jelent.
Felmondja a pénzt. - Kivételt jelent
(takarékból). A személyi kölcsönnek határt vet, határt tűz.
Felmondja a bérletet. - Fölbontja, végét jelenti a bérletnek. Szerződést szakit. Cselédnek fölmond. - Elbocsátja a cselédet, meneszti, szegődséget bont, elbocsátást mond, végét jelenti a szegődésnek.
*
fölnevetni (auflachen)
A németnél auflachen - laut lachen, ein Lachen aufschlagen. A magyar akkor nevet föl, mikor gödörben van, vagy az emeletre nevet föl. Máskülönben: nevetésre fakad, kacag.
*
fölszines (oberflächlich)
A magyar gondolkodás szerint a szín kívül és fölül van. Fölösleges tehát
mondanunk, hogy külszínes, vagy fölszínes. Nincs belszín, sem alszín a mi nyelvünkben. A bornak, víznek, tejnek a színe, mindig a teteje. A belseje csak bor, víz, tej. Az alja, alja.
A nép szint-nek mondja, hogy megkülönböztesse a Farbe jelentésű színtől.
*
föltételes, föltétlen (bedingt, unbedingt)
Hát iszen magyar szónak magyar szó a tétel is, feltétel is. A torony gombja is heverhet feltétlenül. De ha már valamit
kötéssel ígérünk, adunk, elfogadunk, azon
nincs föltétel. Merthiszen hátha épp letételről van szó, hogy lehessen föltételes letétel? A föltétlenre még több a szavunk. V. ö.: tegyük fel.
*
fölület (superficies)
Nincs alület. Tehát: szín, vonal, teteje, lapja, feje,



Gárdonyi Géza: Magyarul így! 69.oldal
(Forrás: http://osnyelv.hu) 202 / 69.
háta, V. ö.: fölszín.
*
fölülfizet (überzahlen)
Hát persze, hogy fölülfizet, aki az emeleten fizet. De már aki többet fizet jóságában, az bizony csak ráad, tetéz, megtetéz. S a ráadást, tetézést köszönettel is fogadja a rendezőség.
*
fölülvizsgál
Inkább nagyon is belevizsgál. Tehát: megvizsgál.
*
fölvágott (Aufgeschnittene)
A magyar szeli a sonkát, szalámit, nyelvet, nem pedig vágja. De a németbe korcsosult magyar lélek mindent vág, azt is, amit a magyar szel, szeletel, szeldes, szab, nyes, nyír és metsz.
Minden jóban törekszünk a gazdagodásra, csak a nyelvünkben nem bánjuk, ha szegényedünk is!
*
fölvet (aufwerfen)
A német a kérdést fölveti. A magyar, ha
nem csupán kérdez: kérdőre von, fog, kérdést támaszt.
*
fölvilágosit (aufklären, aufhellen)
Megértet, megvilágosít.
*
főnév (Hauptwort)
Ha nincs alvég, nincsen felvég. Ha nincs alnév, minek a főnév? Inkább névszó N.: melléknév.
*
...
A magyar a többes számot nem szereti a névragozásban. Inkább mondja: Tömérdek ember, mint: emberek. Tenger virág, mint: virágok. Tehát ahol csak jelzővel fejezheti ki a többes számot, mindenütt egyes számban hagyja a nevet. -- -- -- -- -- -- -- -A nép a rokonhangzású, de különböző értelmű szavakat kissé másítani szokta az érthetőségért: villámos, villamos, csepeg, cseppeg, lebeg, lobog, libeg, eső, esső. -- -- -- -- -- -- -- -Az összetett főnevek a magyarban bizonyára rövidítések. 'P.: hadnagy: had nagyja, elefántcsont: elefántnak csontja.



Gárdonyi Géza: Magyarul így! 70.oldal
(Forrás: http://osnyelv.hu) 202 / 70.
-- -- -- -- -- -- -- -Ahol csak lehet, kitenni a birtokosragot! János letette a pipáját, s nem a pipát. Ahogy ott vadászok a réten. Jobb: rétünkön, ha a mienk a rét. -- -- -- -- -- -- -- -Baloghék: egycsalád. . Baloghok: lehet egy ország összes Baloghja. Nyugati nyelvekben??? -- -- -- -- -- -- -- -Furcsaságok: A vád régi főnév. Példák Nytsz. A véd meg rossz szó? Azt mondjuk: kéz keze, réz reze, ér ere, tél tele. De nem mondjuk: méz meze, vér vere, él ele. Hogyan tanulja ezt meg az idegen? -- -- -- -- -- -- -- -Nyelvünk tisztaságát nem az ősök iránt való kegyeletből kell megőriznünk, hanem mert régi ázsiai nyelv lévén, annyira praktikusak már a szólások, gondolatkifejezések formái, hogy ostobaság a fejletlenebb nyugati (európai) nyelvek tökéletlenségeivel, segédigéivel s egyebekkel elrontanunk. De rontások azok a szócsinálmányok is, amelyek nyelvünk természetének ismerete nélkül egyik-másik zavaros agyvelőnek a tudákosságából kerültek az írásművekbe s onnan a beszédünkbe. -- -- -- -- -- -- -- -Az analógia nem minden szónak próbaköve. Ez a szó mennybéli (mennybőli) benne van sokszorosan a különféle kódexekben. De annak analógiájára nem
lehet csinálni mennybeni, házbani, udvarbani s máseffélék szavakat, mint a XIX. században próbálták a magyar nyelv javítói!
*
fönn van
Fönn lenni (auf sein). Még fönn van (Er ist noch auf). - Még ébren van. Még nem
feküdt le.
Tehát a fönn van csak helyet jelentő mondás lehet.
*
fontaine lumineuse
tündér kút.
*
franciskánus
ferences, cseribarát.
*
franco
díjazott, fizetett.
*
fresco
falkép.
*
frufru
fürt, fürtözet.
*



Gárdonyi Géza: Magyarul így! 71.oldal
(Forrás: http://osnyelv.hu) 202 / 71.
függ valamitől, tőlem s másefféle
A szűr a szegen függ és nem a szegtől. Ez a tőlefüggés a következő szép magyar kifejezéseket szorította ki beszédünkből: azon fordul, sarkallik, vetélődik, áll, épül, csügg, lóg, fityeg. Mennyire belénk ragadt már ez a germán kifejezés is, érdekes példa rá, hogy sokérdemű Lehr Albertünk még ajánlja is egy másik hibának jó magyar kifejezéssel való javítására. A M. Ny. 1916. folyamának 234. lapján azt mondja: »... a rajtam múlt, rajtam nem múlt szólást ott is
használják, ahol csak a tőlem függ, rajtam áll s más egyéb kifejezés van helyén.«
*
összefügg
együvétartozik, összetartozik, kapcsolódik, fűződik, folyik. (Nekünk valami szörnyen idegen ige az összefügg. Épp olyan, mintha valaki azt mondaná: széjjelfügg.
*
összefüggés
mondd inkább: kapcsolat, füzér, lánc, híd.
*
függő-ágy
Akad helyette magyarosabb ízű szó is. A függőágy hálóféle ágy, mit két fára kötnek. A négyágasfára kötött lepedőt, amiben a
gyereket rengetik, altatják a mezőn, Adorjánon rengő-nek nevezik. (Nyr. X. 431.) Mennyivel értelmesebb kifejezője a rengő a függő ágynak.
*
függöny
Lehetett volna lógony is, csüggöny is, ha már a kárpit nem tetszett. Hogy megörült volna a kieszelője, ha megérte vola a görredőnyt!
*
fültanu
Nézd: szemtanu.
*
futár
Ujkori csinálmány. Régente száguldó volt a neve. »Angyalidat, mint száguldó postákat küldöm.« M. A. Bibl. »Száguldó pósták« postboten. (Com. Orb.)
*
füstbe megy (in Rauch aufgehen)
Aki vízbe megy, nem válik vízzé. Aki gőzbe megy, nem válik gőzzé. Hát aki füstbe megy, az se válhatik füstté, - a mi eszünk járása szerint. A német eszejárása szerint azonban ami in Rauch aufgeht: megsemmisült. Nem a füst



Gárdonyi Géza: Magyarul így! 72.oldal
(Forrás: http://osnyelv.hu) 202 / 72.
szó átvételében a hiba, hanem a megy igében. Schrader Bilderschmuckjából kimaradt. Simonyi meglátta, de neki is csak füstbe megy magyarul. Pedighát: füstté válik, elfüstöl ami megsemmisül a magyar észjárás szerint.
*
-G
*
gamin
kölyök, cenk, utcafi, Utca Matyi, Utca Kati.
*
garzon
legényélet.
*
gáz
Magyar ember bizonyára megmaradt volna a páránál.
Tehát: szénpára, páravilágitás, páragyár, páracső s másefféle.
*
germin
őrszellem.
*
geologus
földész, földbúvár, földszimatoló.
*
gérokk (gehrock)
Ha nincs rá magyar név, nevezzük inkább azon a néven, amelyen először nevezték ott, ahol először viselték: redengót.
*
gesztus
kézlejtés.
*
gipsz
őrölt gipsz: kőliszt. öntött gipsz: lisztkő.
*
grand



Gárdonyi Géza: Magyarul így! 73.oldal
(Forrás: http://osnyelv.hu) 202 / 73.
Egyik értelme: nagy garral. Másik: temérdek.
*
grata persona
benfentes.
*
gratis
Aki adja: ingyen.
Aki kapja: érdemtelen, áratlan.
*
guillotin
tiló, nyaktiló, fejszelő.
*
gukker
nézelő. Nem látcső! Inkább szemcső.
*
gulyás
Néhai öreg József fhg-ről írta egyszer a Vasárnapi Ujság: »József főherceg is megkóstolta a gulyást és ízlett neki.« Jó hogy a polgármestert is meg nem kóstolta ott a Hortobágyon. Pest körületén túl csak a gulyásosba kóstolunk belé.
*
- GY
*
gyémántgyürü
Az, amelyik gyémántból van, Amelyik aranyból való s gyémánt csak a dísze: gyémántos gyürü.
*
gyilkol
A gyilok régi nyelvben tőr. Tehát golyóval vagy méreggel gyilkolni épp oly helytelenség, mint mikor a lapok azt írják: X. Y. a pisztolyt szívének irányozva agyonlőtte magát.
V.ö. agyonlő
*
gyök
Gyökér helyett a gyök olyan mint volna kenyér helyett keny, szekér helyett szek,
gyömbér helyett gyömb. Ha már rövid szó kellett a derék nyelvjavítóknak, hogyan nem gondoltak a tő szóra?
*



Gárdonyi Géza: Magyarul így! 74.oldal
(Forrás: http://osnyelv.hu) 202 / 74.
gyönyör
Kazinczynak hosszú volt a gyönyörűség, hát nyesett belőle. S nem érzett semmi szomort.
*
győztes
A mai győztes az Oklsz-ban se fordul elő. Szily azonban nem írta be a Nyelvujitás szótárába.
*
-H
*
hajdani, majdani
Igaz, hogy a mostani és akkori szó már megszokott, mégis óhajtandó, hogy az efféle szavak ne szaporodjanak, mert következhetnek: régeni, koráni, azonbani, gyakrani, lassani vadságok. Az -i helyébe, ahol lehet tedd: -való.
*
hajlam
Szógyári alkotás a hajlandóság, fogékonyság, kedv készség helyett. Ha
azonban valakinek mégis a hajlam tetszik jobban, ajánlom neki ezeket is: zajlam: zajlás, - rejlem: rejtelem, fejlem: fejlemény, züllem: züllés.., - iramlam: :iramlás, hámlam: hámlás, - ízlem: ízlés - botlam: botlás.
*
hajótörött (Schiffbrückig)
Olyan azó, mintha valaki azt mondaná: kocsitörött, vízfult, háztetőesett, jégszakadt. Minek összeforrasztani olyan szavakat, amik nem egybe valók?
*
háladatosság
Csak a német eszű ember adja a hálát, és ennek következtében hálaadatos. Mintha a hála nem volna elég. A régi magyar nyelv nem ismerte a háladatos szót. Azt mondták és írták: hálálatos. Töméntelen a példa rá a kódexekben.
*
halálnak halálával
- Mi az a »halálnak halálával.« - Valószinüen olyan magyarizmus, mint a makulányi mákszem, csöppenetes csöppet, szóismétléssel kifejezett nyomaték.
*



Gárdonyi Géza: Magyarul így! 75.oldal
(Forrás: http://osnyelv.hu) 202 / 75.
haláloz
Ha valaki sűrűn emlegeti a halál szót, vagy ha valaki halált játszik.
*
hall
gádor. Az ónyelvben: templom gádora, palota gádora s máseff.
*
hallatlan (unerhört)
Ugyan hát két kódexünkben is előfordul, de azért német. Mert ha arra amit csodálva láttunk, nem mondjuk látatlan!, amit csodálva tapintunk vagy érzünk, nem kiáltunk ezzel a szóval: tapintatlan! vagy érezetlen!, épp igy csodálva amit hallunk nem mondhatjuk rá magyarul: hallatlan!
*
»Halotti beszéd.«
Látják önök elvtársak: miből áll az ember! Tényleg porból és hamuból áll. Mennyi előnyben volt teremtve a mi ősapánk Ádám, és volt neki átadva a Paradicsom lakosztályul. Éshogy a Paradicsom telkén levő fák gyümölcsét is dijtérités nélkül élvezheti egy fa gyümölcsének kivételével. A tilalmi szabály világos. »Amely napon átléped a rendeletet, gajdeszbe mégy.« Ő tudomásul vette a kikötést, de feledésbe ment nála: palija lett az ördögnek és jó adagot fordított magáncéljaira a
gyümölcsből. Ámde a gyümölcs nemcsak élvezhetetlennek bizonyult, hanem még gégebajt is kapott tőle, - nemcsak maga, hanem leszármazottjai is örökölték a bajt a halálos következményekkel együtt. Isten ezt haragra vette tőle és át lett helyezve a munkás-osztályba, amely úgy neki, mint családjának állandó helyzete lett. Ki az a munkás-osztály? Mink vagyunk, proletárok, ahogy önök is meggyőződhetnek róla saját szemökkel. Tényleg senkise kerülheti ki ezt a helyzetet: mindnyájan benne vagyunk a pácban.
*
halottkém
halottnéző.
*
halt
Állj!
*
hamar
Régi jó szavunk, de sokan hibásan alkalmazzák a korán vagy előbb vagy mingyárt helyett.
Vörösmarty is hibázott, hogy a Kisgyermek halálára című versében Kedves fiu korán játszottad el, a korán szót hamarra korrigálta. Beőthynek az irodalomtörténetében látom az első fogalmazása kézirati mását s ott korán a szó. Nyomtatásban a Minden munkái 1845.-i kötetében már hamar. Más ha korán játszik el valaki valamit s



Gárdonyi Géza: Magyarul így! 76.oldal
(Forrás: http://osnyelv.hu) 202 / 76.
más ha hamar. A hamar: sietés. A korán: időnek előzése.
*
ha még annyit
ha még annyit beszél is (wenn er auch noch so viel redet). A magyar képesen beszél: ha a nyelvedet is kiöltöd, akkor se; ha megszakadsz belé, stb. Ha rá...
*
ha mingyárt
ha mingyárt (wenn gleich) = történetesen (vagy a mingyárt törlendő.) hamis (falsch) hamis hang == inkább ferde hang. A magyar különben állati hangokkal fejezi ki: vonyít, visit. Vagy azt mondja: félre viszi a nótát.
hamis mérték == A Bécsi kódekszben: álnok mérték. M. A. bibliájában álnok font. hamis pénz = Ó pénz. Cigány-garas, forint, rossz pénz. (Hamisnak a nép nem mondja a pénzt, csak a kutyát, vagy a ravasz embert.) Viski Pál 1799-ben a hamis gyémántot fattyu gyémántnak nevezi.
*
hangadó
A hang-adóról Szily Kálmán azt írja (Nyelvújítás szótára II. rész), hogy »a »hangot adni« kifejezést a Nytsz. nem ismeri, noha a nép nyelvében bizonyosan rég megvan.« Hát bizonyosan rég meg nincs. A nép kolomposnak mondja. A hangadót valami hangad ige milyenitőjének értené.
*
hangsuly
Egy drámában írtam: »- Azok a népek még nem ittak a római műveltség poharából. - Nézd ezt a poharat, - feleli rá az asszony egy poharat mutatva, - ezt is Rómától hozták.« Én, aki írtam, igy gondoltam ezt a mondást: Nézd ezt a poharat... A szinész aki játszotta, igy mondta: Nézd ezt a poharat... Tehát a hangsulyt az ilyenekben jegyeznünk jó. A magánhangzók illeszkedése a ragozásban Steinthal és Böthling tudós idegenek szerint a magyar faj »szellemi lomhaságanak« - értsd: a fejünk gyengeségének, - jele. Hát inkább az ő fejük gyengeségének a jele, hogy nem ismerték meg nyelvünknek hangsulyozó természetét. Erre legjobb példák az idegenből átvett nevek ragozása, meg az idegen észszel gyártott szavaink ragozása. A József szó második tagja hosszú, tehát a hangsuly nem nyomja agyon: ragozzuk Józsefnek, Józseffel, Józsefre. De már Józsiban fölülkerekedik az első szótag: Józsinak, Józsival, Józsira a ragozás. Igy ragozódik a honvéd szó is. Pesti magyarjaink beszéde már nem annyira nyomatékos, mint a falusiaké. Pesten honvédek, honvédnek, honvédre smf. járja. Mink azonban így beszélünk: honvédok, honvédnak, honvédra smf. A hangsuly szabja még a nevek kicsinyítését is. Az idegen szavakban a második szótagon van a hangsuly, a magyarban az elsőn. Tehát a magyar a
Józsefből Józsit, Jóskát csinál, a német Zefit, Pepit. A Johannes nálunk Jánossá, Jancsivá változott, az idegennél Hanzivá. Stb. A
Terézia nálunk Teri, Terka, az idegen ajkon Rézi. Az Erzsébet, Erzsike, Erzsi, Örzsi,
Bözsi, az idegen lelkűnél Zsóka, Lizi, Liza, A magyar Ferdi az idegennek Nándi; a magyar



Gárdonyi Géza: Magyarul így! 77.oldal
(Forrás: http://osnyelv.hu) 202 / 77.
Anti az idegennek Tóni. A Rozália igy válik a magyar családokban Rozivá, az idegenben Zálivá. Izabella nekünk Iza, az idegennek Bella. Alexius nekünk Elek, idegennek
Lekszi. Idegen tehát minden Gina (Regina), Gita (Margit), Gitta (Brigitta), Guszti (Ágost), Lina (Paulina vagy Karolina), Nelli (Kornélia), Cili (Gecilia, Genci), Lena (Belén, Ilona, Ilka), Nóra (Ella, Eleonóra). Ezeknél hajmeresztőbb csak a Mici lehet, amely sült némel Mirzl. No meg a Lenke név, ame1y a Helenchen kicsinyítése s Lenka alakjában még irtóztatóbb. A hangsuly szabja meg azt is: mikor írjuk: leány, mikor lány. - Hát leány még?. - Leány. Kérték vóna pedig mán, de a Jézus tudja, kire várnak ezek a mai lányok. Itt a megelőző szó (a mai) súlyosabb, tehát leány helyett lányt mondunk.
*
hangsulyos
nyomatékos.
*
hangsulyoz (betonen)
A magyar csak akkor hangsulyoz, ha hangsulylyal csinál valamit, máskülönben: nyomatékkal, bizonynyal mond.
Az összetett neveket nem kedveli a nyelvünk. Kevés is benne. Az ujkeletű írók magyar nyelvében persze nem kevés. De ami nekik jó összetett szó, a magyarnak többnyire csak birtokos és birtok = lábam szára, szemem pillája, órám tokja s nem lábszáram, szempillám, óratokom. Szóval: ahol csak lehet, birtokos és birtok a kettős szó. Igét alkotni pedig kettős szóból csak tréfából szoktunk.
*
hangugratás
A hangugratás (tücsök-tücsköt),
elmarad, ha a köznév tulajdonnév, pl. Péter megütötte Tücsököt.
*
hangulat (Stimmung)
Ha már éppen elvethetetlen, akkor is inkább hangolat. Mert a gyökér hangol és nem hangul. Az embert, ha már hangszerhez hasonlítjuk, csak hangolnunk lehet. Hangul ige képtelenség.
*
hangverseny
Mikor a kántorok versenyt énekelnek, az hangverseny. De mikor Vécsey hegedül, őnála nem versenyeznek a hangok. Szörnyűség, hogy ilyen szavak belekövülnek a szótárunkba.
*
harsona
Ez is olyan jó szó, mint volna puska helyett puffana, gyujtó helyett csesszene, nagybőgő helyett brúgona. A kálvinisták az újkiadású bibliájokba mindenütt belejavitották a trombita helyett. Igaz, hogy Tárkányi is megcselekedte. Még dicsekszik is vele az Akadémia előtt (1868.), hogy Mózes II. könyve 19. részében Káldynak ezt a kifejezését: trombita harsogni kezd, igy



Gárdonyi Géza: Magyarul így! 78.oldal
(Forrás: http://osnyelv.hu) 202 / 78.
forditotta: harsona megszólal.
A trombita ha tán nem is Ázsiából hozott szavunk, (állitólag latin triumphusból eredt) - de világszerte minden művelt nemzetnek a szótárában megvan, s mink már a legrégibb kódekszeinkben is megtaláljuk. 'Tehát épp oly magyar szó, mint a ház, piac, bojtár, kalamáris, tenta, tábla, pap s más ótalján szavak.
*
hasonlit hozzá
Nyelvünk tudósai fejtsék meg, hogy mikor es miért mondja a magyar: hasonlít hozzá, hasonlít reá.
Ha valamelyesen fontos a hasonlítás és arcról szól, a nép mindenütt -ra, -re hasonlít. Ha azonban csak vélekedésképpen hasonlít, akkor ha arcról szól is, -hoz, -hez hasonlít. Az ónyelvben irt bibliákban is Isten maga képére és hasonlatosságára alkotta
Ádámot. Talán innen fakad, hogy az arc -ra, re hasonlít, másegyebek pedig -hoz, -hez hasonlitanak.
*
hasonmás
Ez a szó maga-magát neveti. A P. H. 1917. V. 1-i számában egy
közlemény címe: Nagy emberek hasonmásai. Mért éppen hasonmásai? Mért nem lábonmásai, fülön-másai, arcon-másai?
Pest határán túl elég a mása, párja. Mondjuk még: szakasztott olyan, egyező, azonegy. És még száz kifejezés a mondás természete szerint.
*
használ (brauchen)
Németes és már a kódekszeink korában honos volt nálunk: Mit használ? = Használ~e? (Mert ez a kérdés: Mit használ? nem kétkedés kifejezése nálunk. A hangsuly a mit szón van, tehát a kérdésben már benne van a válasz szava is: azt. Mit használ az nekem? (Was nutzt mir's?) = Használ-e az nekem? Használ is az nekem! Tehát a bibliában is jávítandók: »Mit használ, ha valaki a világot megnyeri is, de lelkének kárát vallja.« S ha éppen igy kellene maradnia a szövegnek, akkor is inkább Mi haszna stb. elhasznált ruha = elviselt ruha. -nak, -nek használják = törölhető, sőt törlenivaló, mint a halasztást szenved formában a szenved. Mit használ? = Mire jó? Mire való? Megölésére reszelőt használt. = Reszelőt fogott. Reszelővel ölte meg.
A szerkesztő erős jelzőt használt. = Erős jelzőt alkalmazott. Erős jelzővel vágta fejbe. A magyar ezt a szót nem használja. = Nem mondja, nem irja, nem forgatja, nem él vele.
Az elhasznál, felhasznál, kihasznál mind ismeretlen szó az ónyelvben. Az elhasznál töméntelen sok szép magyar kifejezést nyom el. A felhasznál és kihasznál is fapénz, sok szép igaz arany helyén: Kap az alkalmon, kiszip, kifacsar, elarat, gyümölcsét leszedi. Igazis: Olvastam Szarvas Gábornak a véleményét a használ szóról. (Nyr. XIV. 407.) Igen tiszte1em őt és helyeslem azt a mondását, hogy a szavak jelentése »egyik jelentésből a másikba átmehet.« Csakhogy mi és hova mehet és jöhet - azt már a magyar észjárás választja meg. Szarvas Gábor ilyen példákkal
argumentál: sült paraszt, szorgalom és figyelem karöltve(!) járnak, - germán
szóvirágok. (N. ujdonsült, szivdobogva). A cikke csupa germán szerkezetű mondat. Baksay, akit a cikkében kárpál, bizony magyarosabban érzett, mikor idegen bűzt érzett a használ szónak brauchen értelmű



Gárdonyi Géza: Magyarul így! 79.oldal
(Forrás: http://osnyelv.hu) 202 / 79.
alkalmazásán. Intés: Ovatosan bánj a használ szóval, mert a németben tengely, amin sok mondat forog; nálunk csak srófocska, szögecske. A magyarnál a használ csak a német nützennel egyjelentésű, a brauchennal nem. Magyarban a használ tárgytalan, vagy tanári nyelven szólva: nem vonz accusativust. (Mégiscsak furcsa, mikor a hmvásárhelyi [*?] bába mérget használt némely embernek a
megölésére! Vagy hogy Káin bunkósbotot használt.)
*
határozó-szó
Szerencsétlen elnevezés az a határozószó is. Mi határozás van ebben ha ezt mondom: haza, sehogy, most, hanyatt s egyebet. Érett elméjű ember se érti meg a határ szónak ennyire való kinyúlását, nemhogy a gyermek. Inkább mondjuk latin szóval adverbumnak, mig magyart nem találunk reá. Elvégre ha átvehettük a latinból a táblát, mért ne vehessük át a krétát is, pláne tudományos műszavakba. S ennek még némi haszna is fordul: ha a tanuló az idegen nyelveket tanulja: a németet, a franciát, az angolt. Hiszen a nyelvtani szavak épp oly internacionális szavak, mint a posta, tenta, telefon, frázis, bicikli.
*
hatás
Épp oly törvényes születésű szavunk, mint futás, irás, lövés smf., de a magyar annyi más erősebb, szinesebb, megfelelőbb szóval fejezi ki a különféle s igen sokféle hatást, hogy ez a hatás szó csak azok nyelvén és tollán forog, akik nyelvünk gazdagságát nem ismerik.
*
hátrány
S jó hogy nem követte: jobbrány, balrány, előrény, félrény, - emberi elmének nyomorék fattyai. Az előnynek a fia. De nincs fölülény és alulány.
*
háttérbe szorul (in den Hintergrund treten)
Ha tér, nem szorul. Ha azt mondom: hátraszorul, jobban megértjük.
*
hatvány, hatványoz
meg se rovom, mert az iskolák és hivatalok küszöbén ugy se léphet ki. Hatvány Bolyainál: emelet.
*
havelock
Lebernyeg. Fővárosiul: köpeny. A nép nyelvében lebernyeg a szarvasmarhák nyakán lógó bőr is.
*
ház , árvaház, szegényház, országház



Gárdonyi Géza: Magyarul így! 80.oldal
(Forrás: http://osnyelv.hu) 202 / 80.
Ismételve harsogom füledbe korcs magyarom, hogy ahol az összetett szó első fele genitivuszba vágható, magyar ruhába
rántható. Tehát: árvák-háza, szegények-háza, ország-háza.
*
házmester, házfelügyelő
A házmester a Hausmeister velőtlen fordítása. A házfelügyelő meg a korcs tanfelügyelőnek a mása.
A magyar észjárás szerint a dinnyecsősz nem dinnyemester. Sepedig a toronyőr nem toronymester. A templomi kurátor se templommester.
A házmester olyan alkalmazott, aki a ház rendjére ügyel, a házat gondozza. Tehát házgondozó. A vicére meg kész szó van: a szép régi s ma is országszerte élő udvaros.
*
hé!
Favágónak, aki fürészel, bekiáltja egy ember az utcáról: - Fogja-e hé? Azzal tovább megy. De én ebből a hé szóból tudom, hogy ezek tegezik egymást. Hát micsoda szó ez a hé? Ha elől van, olyannak is mondhatom, akit kendezek, magázok. (Hé bácsi, hol az út?). Ha pedig hátul van, csak annak mondhatom, akit tegezek.
*
Helynevek
Hogy igazodik el ezen az idegen: Füreden, Győrött, Veszprémben, Egren (ma már Egerben), Váczott, Zomborban, Siófokon. Váczra (megyek), Tárkányba, Veszprémbe, Kolozsvárra, Szebenbe, Kanizsára, Tihanyba, Kácsra, Esztergomba, Nyékre, Szombathelyre, Vasvárra, Budára, Téténybe, Győrbe. Legfurcsább Szatmár. Czuczor-Fogarasi szerint ha városról van szó: Szatmárba, Szatmárban. Ha megyéről van szó: Szatmárra, Szatmáron.
A hasonló hangzásúakat tegyük egymás mellé: - Hol van Pali? - Velencében. - Hát István? - Ő meg Velencén. A Budapest határán kivül született magyar azonnal érti, hogy Pali az olaszországi Velencében van, István meg a fehérmegyei Velencén. Dehát mért mondjuk: Esztergomban, Budapesten, Trencsénben, Nyitrán, Pozsonyban, Bécsben, Vágujhelyen, Érsekujváron, Egerben, Szegeden. [*Nyilvánvalóan elhalgattatott az a szó, amely meghatározza/-ta a ragot. Az öregek még hozzáértették. Magyarázathoz lásd: Ősi magyar nyelvtan IV.]
*
hegymászó
Hernyó mászik a hegyre, nem ember. Az erdélyi hegylánc neve igaz-e hogy
Királyhágó s nem Királymászó! A lovasok is hágtatják fölfelé az utat, s az utnak neve is hágtató.
Ember csak legfeljebb ha némely kapaszkodón mászik, dehát hegyre csak nem járunk mindig négykézláb? [*kapaszkodós => kap~tat~ó]
*



Gárdonyi Géza: Magyarul így! 81.oldal
(Forrás: http://osnyelv.hu) 202 / 81.
helyet foglal
háboruban, harcban a fegyveres erő, általában az erőkifejtés, de a vendégemmel nem foglaltatok helyet, hanem leültetem. Sőt akkor se foglal helyet, ha elhelyezkedik is. - Tessék (méltóztassék) elhelyezkedni kedve szerint, - mondja a magyar a Bitte Platz zu nehmen helyett. helyre hoz (Gut machen) De ha nem itt van aki helyrehoz, akkor helyre visz ám!
*
helyzet (Lage)
Amikor nem helyezésről van szó, sokféleképpen lehet átváltani. Ich bin nicht in der Lage dir zu helfen = Nem segíthetek rajtad. Az állapotom most nem engedi, hogy rajtad segítsek. (Nem pedig: Nem vagyok azon helyzetben.) A régi nyelvben a helyzet helyett ezt a szót mondták: állapot.
*
helyzetemben
állapotom szerint.
*
hibáztat
Érthetetlen, hogyan hagyhatta el csontunkat, velőnket a magyar szó érzése annyira, hogy ez a szó: hibáztat a mai értelmében terjedhetett el. Nézzük csak a hasonló igéket: hárfáz,
csigáz, trágyáz, ruház, puskáz, kockáz. Alkossunk belőlük tatos (műveltető) igéket: hárfáztat, csigáztat, trágyáztat, ruháztat, kockáztat. Láthatjuk, hogy valamennyinek az értelme csak annyiban változik, hogy
másvalakivel hárfáztatunk, csigáztatunk. Ha tehát hibáztatok valakit, annak tiszta és változatlan értelme az, hogy hibát követtetek el vele, nem, pedig az, hogy hibásnak vádolom, itélem, korholom. Ha a méltóságost méltóságolod, az igazat igazolod, huncutot huncutolod, a hibásat hibásolod.
*
higany
A higany = kényeső. Kun szó s eredetileg kumisszu-nak hangzott és szószerint ezüstvizet jelentett. Az Ipoly mentén eleven ezüst a kéneső neve.
*
hirlap
Rossz szó. Mert a lap csak egyik fele lehet a levélnek. (Nézd: lap.) Ujság se éppen jó szó, merthiszen abszurdum tegnapi, mult heti, tavalyi ujságról beszélnünk. A tegnapi ujság már olyan ujság, mint az Uj-épület, - a Najgebajde. Mégis ha már választanunk kell a két rossz közül, inkább az ujságot válasszuk. Tehát ujságiró.
*
hirnök
Szörnynök, szókontárnok!



Gárdonyi Géza: Magyarul így! 82.oldal
(Forrás: http://osnyelv.hu) 202 / 82.
*
hitsorsos
Micsoda értelmetlen szó! Persze ez is a nyelvújítók faragványa. Magyar azt mondja: velem egyhitű, egyhiten való. De ha éppen egy szó kell, akkor is jobb: hitfelem, hitembeli.
*
hizlalt rostélyos
a vendéglők étlapján. Kövér rostélyos. Mert a rostélyost hizlalni nem lehet.
*
hja (Ach ja)
Ahogy a magyar nép másképp jajdul és jajgat, mint a német, francia, török, éppígy sóhajtani is másképp sóhajt a főváros. Mifelénk leggyakoribb a: hej, haj, bizony!
*
hogy - hogyan
- Hogy érti?
Itt a hangsuly ezen van: érti. - Hogyan érti?
Itt a hangsuly ezen van: hogyan. Tehát mikor a kérdésben a hogyan sulyos, nem szabad megrövidíteni. Ugyanigy:
mily, milyen, ily, oly, ilyen, olyan.
*
hokedli
Nincs a nagyszótár cimszavai közt. dézsaszék.
*
hőmérő
A hideg nem hő. Zeruson fölül tehát hőmérő, de már alatta hómérő. Soha magyar ember el nem fogadja, hogy zeruson alul 28 fok a hő. Legjobb lett volna az alkotójáról nevezni, mint ahogy neveződött a Lloyd, pepita, marconigramm.
*
homlokzat
Elég talán homlok is. A régiek a boltozat helyett is csak bolt-ot írtak és mondtak is.
*
hordár
Czuladár, ősrégi magyar szó. Czula az akadémiai nagyszótár szerint: podgyász, motyó, genyegunya, czeleczula. A czuladár a régieknél a podgyászhordó szolga volt. V. ö.: Nyr. 15, 27. A czula, - irja Baráth F. a Nyelvőr 1885. juniusi füzetében, - Baksay értesítése szerint a nép között a bagage (bagázsia). Ezzel szemben Nyr. 24, 105. német zulader.



Gárdonyi Géza: Magyarul így! 83.oldal
(Forrás: http://osnyelv.hu) 202 / 83.
*
hosszat (-lang)
Évhosszat, órahosszat... Épp oly rossz, mint volna: évrövidet, órakurtat.
Magyarja: Mind éven által, óráig, órán által v. órákon által.
*
hosszadalmas
Faludi csinálmánya. De a rosszasága benne lappang érzésünkben, mert nem született meg belőle a rövidelmes. Talán csak azért fogadtuk el, hogy a toldalék -dalmas hangban illusztrálja a hosszuság unalmát.
*
-hoz -hez
Levél Arany Jánoshoz, helyesen: L... Jánosnak. Mert a magyar ember csak a levélvivőt küldi valakihez -hoz, -höz. A levelet a vivő átadja csak -nak -nek. És vajjon a levélborítékon is X. Y. urhoz irjuk-e a cimet? Hiba: Mindenkihez! ezzel a szóval kezdődött az 1919. III. 21-i szocialista kormány kiáltványa s másnap Kun Béláé is. Javitás: Ha magyar ember fogalmazta volna, bizonyára igy irta volna: Mindenkinek! A drámai művekben a -hoz-hez-höz jelzés nem rossz. Pl.: Matyi (Jánoshoz) s másefféle. De mégis magyarosabb ott is a nak-nek.
A német és magyar észjárás különbözése ebben is feltünő: A német azt mondja: Konyhától szögellő fal. A magyar: Konyhához szögellő fal.
*
hozni (bringen)
A németnek szegénysége, hogy nem tud jönni-menni, hozni-vinni. Ez a tett szégyent hoz rád!: szégyenbe kever. Mert szégyent hozni csak német észszel lehet. A magyar se nem hozza a szégyent, se nem viszi. Hasznot hoz. (Diese Sache bringt einen Nützen). haszonnal jár. Helyrehoz. Faludi csinálmánya, de bizonyára nem a magyar Szentlélek sugallatára. A magyar eligazít, rendez, megfejel.
Tehát rossz: áldozatot hoz, birálatot hoz, cikket hoz, ítéletet hoz, szinre hoz, tisztába hoz, törvényt hoz (Ein Opfer bringen). Helyette jobb: áldoz, áldozatot nyujt. Fölajánl. Bécsi codexben: áldozatot ajánl.
*
hozomány
Ha hozom, akkor hozomány, s igy jó is a szó, de ha viszi a lányunk, akkor már vivemény. De merőben fölösleges elnevezése egy jobb és régi szónak a kelengyének. (A móring ónémet eredetü. A kelengye ázsiai hozományunk.)
*
hulla
Nekik az erkölcs nem volt szép szó,



Gárdonyi Géza: Magyarul így! 84.oldal
(Forrás: http://osnyelv.hu) 202 / 84.
csinálták az erényt. Kazinczy, - oh borzalom: a csány szót ajánlotta rá. Nem mintha valami köze volna vele a csánynak, hanem hát a
csizmadia és a kéjgáz... Aminthogy Bugát a lábikrát akarta gáznak nevezni, más meg a primást fődorásznak. Azok a lelkes hazafiak akarták a holttest szót is megsemmisiteni, mivelhogy valamelyik kipipálta a hulla szót. Szerencse, hogy a gombatermés nem volt nagy a következő években, különben a pecsenye ma sülle volna, a esik nyulla, a kubikus tolla, a forgács gyulla, a méz meg nyalla.
*
humanitás
emberség.
*
humbug
cigányság.
*
- I, Í
*
Idegen szavak irása.
Előbb volt a beszéd, azután az irás. Az
irás nem egyéb, csak a beszédnek a jegyekbe tett képe. A beszéd még Svédországban is a fülnek szól jobban, nem a szemnek. Ha tehát a beszéd az apa, az irás a gyermek, az apa a tekintetesebb, nem a gyermek. Művelt népek a maguk ejtése szerint irják az idegen szót is. Műveletlen népek majmolják a műveltet. A spanyollal egyképpen úri-büszkeségű magyar nemzet egyszerre alázatossá lettyen, mihelyt kalamárisba mártja a tollát. Igy keletkeznek azok az idegeneket röhögtető ostoba szavak, mint pl. francia, Izland. A francia szót vettük az olasz francia szóból, de nem tudtuk, hogya cs-t az olasz ci, ce betükkel irja. A francia fránsznak nevezi magát, vagy frank-nak. Mi szükségünk volt nekünk arra, hogy az olasz elnevezést iktassuk be a szótárunkba s tudatlan kijelentést a beszédünkbe? Az Izland szót a német irásból másolták ki a földrajzot tanító német magyar profeszszorok. De a német is majomkodott: ahhelyett hogy Eislandot irt volna, irta: Island. Csakhogy Island angol irás szerint irt szó s az algolnak jég: is. Igy irja: is. Mondja pedig ej-nek vagy áj-nak. Izland tehát: ejland vagy ajland. Igen ám, csakhogy Izlandban nem angolok laknak, hanem dánok, s nem Islandnak irják az országuk nevét, hanem Icelandnak.
Ilyen elferditett szó a földrajzokban, útleirásokban de beszédben is a hindu Brahma szó is, meg a vele kapcsolatos
brahmen, s a Mahabharata. Ejtjük az irás szerint német ajkkal: bráma, brámán, mahabaráta. Pedighát ha nem tisztelnénk annyira a németet, éppen jól ejtenénk, ahogy irva van, csak épp hogy kissé tótosan az akat. Mert a hindu h nem hangnyujtó, mint a németé, hanem mint a magyar h. Az idegen istenek imádatából való a Niagara zuhatag neve is. Amerikában a fejét rázza minden benszülött: - Niagara? Sohse hallottam ezt a szót. Ha azonban Najegrő szóval kérdezzük, a legkisebb gyermek is tudja miről szólunk. Az Akadémia Magyar Helyesirása azért rendeli, hogy a még meg nem honosrult idegen szavakat az idegen helyesírások



Gárdonyi Géza: Magyarul így! 85.oldal
(Forrás: http://osnyelv.hu) 202 / 85.
szerint irjuk, »mert, - igymond, - az idegen szavak magyar álarc alatt elterjedvén, igen könnyen kárára lehetnek eredeti szókincsünknek.« Hát ez okos beszédnek látszik, de a bolondságok farsangot táncolnak rajta, mert ime mik sülnek ki belőle: az idegen szavak az idegen helyesirások szerint keverve a magyar szavak közé, a magyar betük hangzása szerint kerülnek a nyelvünkbe. Ki mondja nálunk hömbög, ha mindig igy látjuk irva: humbug? Ki mondja Kohinúr, ha igy van irva: Kohinoor. Egerben egy utca neve Servitaútca. Nincs Egerben ember, aki a Szervitaútcát ismerné. Igy került a nyelvünkbe az ideglen betű magyar ejtése szerint a fiskális (fiszkálisz helyett), kabaret (kabaré helyett), havelok (hevlak helyett), potpurri (popurri), klerikális (klerikálisz), Kochinchina
(Kocsincsing), Eidámi sajt (edámi), Eiffeltorony (Efel), Gogol irót nem ismerik az oroszok, hanem ha azt mondod: Haholy, egysrerre tudják. A gogol idegen köpönyeg; A Szevasztopolt se kerestesd orosszal a térképen, mert az orosz csak a Szebasztopolt érti. VanHúten kakaót hiába kérsz Hollandiában, de Fan Hautent mindenütt. És jachton se járhatsz Anglia vagy Amerika vizein, csak jaton. És ha mink megütközünk azon, hogy valaki Koszütnek nevezi
Kossuthot, Ragockinak Rákócit, hát akkor mi se szavaljuk az angolnak: Jer Ossian... mert az nem tudja kiről beszélünk. Neki az: Asn. Hol a logika, hogy Kolombo Kristóf Kolumbus nálunk, de Jehoshua meg Jézus, ellenben más idegen neveket meghagyunk az eredeti irásjegyeiben és a betüt mondjuk magyarosan. Tehát a betü fontosabb nekünk.
*
idegrendszer (Nervensystem)
A rendszer Nyelvujitás szótára szerint Földi csinálmánya a szisztéma magyarositására. Tehát mink leforditjuk a németből idegrendszernek. Magyarosabb
volna: ideghálózat. N. Naprendszer.
*
ideiglenesen
A házasulók nem esküsznek:
holtomiglanosan s holtodiglanosan. Tehát elég ideiglen is.
*
idény
Br. Jósika regényiró és szófaragó ajándékozta meg vele nyelvünket, mondván: A szezon mindig idén van: vessünk hozzá még egy ipszilont, (talán mert bizonytalanságokkal van tele vagy hogy előkelőbb legyen) s lesz idény. Jó hogy a saison morte nem jutott akkor eszébe, különben volna azóta ódány szavunk is. Az évad régi jó magyar szó. Még a 16. századból maradt ránk. Két irott nyelvemlék is őrzi nyomát, mégpedig mind a kettőben igy: éjnek évada, - ami mai magyarul annyit jelent: éjnek ideje. Ez a szó azóta feledésbe mult, és Simonyi szerint (Magyar Nyelv 140.) csak 1861-ban került elő egy komáromi helyiségből. 1875-benn a Magyar Nyelvőr ajánlotta is az évadot a hibásképzésü idény helyett. Az ujabb népnyelvi tanulmányok még valami 10-15 helyről ásták elő ezt az éjnek évadját, éjszakának évadját. De ebben az alakjában is: gyapjunyirás évadján, ősz évadján, légy évadján.
*
ide-oda (hin und her)
Magyarban csak helyi értelemben. Az



Gárdonyi Géza: Magyarul így! 86.oldal
(Forrás: http://osnyelv.hu) 202 / 86.
ilyenek: Reménység ide, reménység oda germánságok. Magyarul: átabotában,
keresztül-kosul, összevissza, jobbra balra. Még az ilyen összetételek is: imittamott, kerülendők, ha van rájok magyar
kifejezésünk: tét-tul, hellyel-közzel, idestova, hébehóba. Nézd: Oda s itt-ott.
*
időszerü
Nézd: -szerü.
*
-ig bezárólag
Ha az Andrássy-utján a Városligetig mentem, hát akkor a ligetbe nem mentem be. Ha időben haladok julius 15-ig, akkor julius 14-ikének estéjén, vagy csillagászatilag a nap 24-ik órája végéig haladtam. Azt mondani: jul. 15-ig bezárólag s érteni rajta, hogy még jul. 15-én is, épp oly értelmetlen beszéd, mintha azt mondanám: Mentem a
Városligetig bezárólag, s értetném vele, hogy bentjártam a ligetben is. Vagy mintha azt mondanám: Fölmentem az emeletre a 8. sz.ajtóig bezárólag, s mondanám vele, hogy bent is jártam a 8. sz. lakásban. De hiszen akkor azt is kellene mondanom: kinyitólag. Ez a pesti beszéd. Magyarul: ami valameddig van és nincs tovább. S ha valami dec. 31-ig jogosító, 31-én már nem jogosító. Mért fázik attól a pesti, hogy jan. l-ét mondja határvetőnek? Vagyhogy mondja dec. végéig, vagy év végéig. Év vége: Szilveszternap utolsó perce. Kérdezd meg a németet. V. ö. bezárólag.
*
igaza van (Er hat recht)
Magyarul: Igaz a szava. Jól beszél. Igaz. Való igaz. Igazat mond. Helyeslem. Nincs különben. Erre már magam is ráütöm a pecsétet. Alája irok. Jó a pénze v. aranya. Övé az igazság.
Nyelvünkben a XIX.-ik századig ismeretlen az igaza van kifejezés. A magyar észjárás szerint ezen a suly: igaz vagy nem igaz? A német észjárás
szerint: Milye van?: igaza vagy nem igaza? Nekünk az igazság vagy nem igazság nem birtok-kérdés, ha arról van szó, hogy mi igaz vagy nem igaz valakinek a szavában.
*
igazgató
Bolondul alkalmazott szó a kormányzó, vezető, vezér helyett. Merthiszen az igazgató az, aki igazit, igazgat, hibákat, helytelenségeket, igaztalanságokat javit, helyettesit.
A korrektor magyarul igazgató, de az iskolák feje nem igazgató, hanem főtanár. A főigazgató meg: kormányzó.
*
ige
A nyelvtan-irok ugy cselekedtek evvel a szóval, mint aki egész fát vágna le hogy fogpiszkálót csináljon belőle. Az ige még ezelőtt száz évvel is szót jelentett; ma csak a szavak egy csoportját. Mármost hogyan adhatnánk ezt a szót vissza eredeti jelentésének? s mivel lehetne pótolnunk a verbumot? Érdekes volna vizsgálni: Mi a különbség az ómagyar nyelvben az ige és szó között?



Gárdonyi Géza: Magyarul így! 87.oldal
(Forrás: http://osnyelv.hu) 202 / 87.
*
igefokozás
Német vakok után bandukoló szegény nyelvészeink! Hogyan nem botlottatok bele eddig nyelvtörténetünknek ebbe a szép csodájába. Persze, mert a német, meg a többi európai szegénység csak a főneveket fokozza, hát akkor mink is...
*
ikes ige és iktelen ige
A hangsuly iktelenné röviditi olykor az ikes igét: Imádkozzál érettünk. Imádkozz gyönyörüm.
Versben is rövidülhet: »... mint a kis nefelejcs, enyész.« (Berzs.)
*
tárgyas, tárgytalan ikesek eszem - eszek
A különbséget magyarázza meg ez szóváltás: - Mit csinálsz Pista? - Eszek. - Megvan a szalonnád? - Eszem. - Hát aztán mit csinálsz? - Iszok. - Iszod a bort? - Iszom. Vagy, 'más példa: - Eszel? - Eszek hát, és mind megeszem a mi itt van.
- Csak nem tán? - Debizony megeszek én mindent, mint hernyó. Az ikes igéknek az az iskolás szabálya, hogy minden ikes ige első személye m, rontása a magyar nyelvnek. Az első személyű m csak ott maradhat meg, ahol a k-nak alkalmazhatósága nincsen. Verseghy azt vitatta, hogy teszek, hozok analógiája megköveteli az eszek, iszok alakot, mert eszem, iszom éppen olyan tárgyas formák, mint teszem, hozom. Az eszem, iszom tárgytalan hatása szerinte tót hatás eredménye. Az eszem-eszek kigunyolására hallottam Egerben: - nem törődöm vele, fütyülöm rá.
*
igény
Ma már csak művelt szabólegények igényelnek, holott kiván, követelhet vagy számot tart rá.
*
igy - ugy
E két szó különbsége ugyanaz, ami az itt és ott között van. A német so azonban nálunk úgygyá lett, s ehhelyett: igy, gyakran halljuk az úgyot. Pl. A fiu rajzol vagy zongorázik s a tanitó helyeslően mondogatja: - Úgy. E helyett: igy.
*
i-i
Az Estben (A nagyháboru idején) napról



Gárdonyi Géza: Magyarul így! 88.oldal
(Forrás: http://osnyelv.hu) 202 / 88.
napra olvasom: szalonikii. Várom az i végü másféle szókat is hogyan irják:
férfii cipő, atyafii látogatás, zsugorii tempó.
*
ima
Barczafalvi Szabó Dávid jeles szócsinálász finomitotta az imádságból. Zsidók különösen kedvelhetik. Zsinagóga ma már mindenütt imaház s ha nem tévedek a rabbi imázik benne. Ha az imád ige ilyen könnyen válhatott névszóvá, előre látom, miként finomodik a nyelvünk ezekkel a névszókkal: raga, azelőtt enyv, tapa, azelőtt bélyeg, borza azelőtt félelem, sikka, azelőtt kivándorló. Akármi is az imádság-szó eredete, az im nem lehet. Hunfalvy ugyan a cseremisz jumo és finn jumala szóval véli egynek. Jumo is, jumala is: isten, - dehát nem bizonyos. Mert hiszen a Halotti beszédben olvassuk: Imádjuk Urunk lsten kegyelmét. Mi értelme volna ősi szálaira bontva: Istent-áldjuk? ... s utána megint Urunk Isten. Sejtem, hogy inkább az immár áldjuk rövidülése. Az ősi magyarhitü pap a hókusz-pókuszok után az oremus-ra jutva igy szólt.: Immár áldjuk a mi Urunkat, Istenünket. Az immár hangozhatott immánnak is (ahogy ma is mondja a nép,) s igy még érthetőbb, hogy immán áldjuk idővel imádjuknak rövidült.
*
imminens
sarkunkon, nyakunkon, hátunkon van.
*
imparlamentaris
utcai.
*
indifferens
Nézd: közömbös.
*
indiszkrét
locsogó, fecsegő.
*
indiszponált
kelletlenség, -ül.
*
inditvány
javaslat, ajánlat.
*
inditványoz
javasol, ajánl.



Gárdonyi Géza: Magyarul így! 89.oldal
(Forrás: http://osnyelv.hu) 202 / 89.
*
indokol
magyaráz, támogat, megvilágít.
*
inexpressible (kiejthetetlen)
Kimondhatatlan az, amire nincs szó, nincs kifejezés, ami az emberi nyelv szótárából hiányzik. Én a kiejthetetlent azért itélem helyesebbnek, mert a nép is azt mondja: Ki ne ejtsd azt a szót, mert megkeserülöd! Vagyis a szó megvan, kimondani is lehet, a nyelv hegyére is tolulhat, de kiejteni nem szabad.
*
inga
Olyan szóalkotás, mint volna: vonó helyett vona, lövő helyett löve, szabó helyett szaba, dongó helyett donga, csurgó helyett csurga. Ha már az ingást fogadjuk el az óra szóbanforgó részének az elnevezésére, akkor is inkább ingó. De az ingás nem folytonos és egyenletes mozgás. Inkább lengés az. Tehát jobb szó lenne: lengő. Óránál az óra sétálója, ballagója, billegője.
*
inkognito
idegenül.
*
inkorrekt
görbe, tisztátalan.
*
insultál
kikezd.
*
intact
szüz.
*
ismus
idegenség.
*
irgalmas szamaritánus
Aki először irta igy, nem tudta mi a különbség az irgalmas és a könyörületes
között.[*Könyörül - enged a könyörgésnek; Irgal - irással (ábra rajzolása a térben) gyógyít (lásd: irgalmas nővérek, akik a keresztvetésssel és fohásszal enyhítenek/gyógyítanak.)]



Gárdonyi Géza: Magyarul így! 90.oldal
(Forrás: http://osnyelv.hu) 202 / 90.
*
iskolatárs, munkatárs
A Nyelvőr már rég megrótta, de még mindig halljuk és olvassuk.
A magyarnak a kenyerespajtása nem kenyérpajtás. Tehát: iskolástársa, munkástársa.
Nézd: a munkatárs szónál.
*
isme
Ismeret helyett olyan rövidítés, mintha felelet helyett fele; keverék helyett keve;
heverés helyett heve s másefféle szabódna. Az élet annyira mégse rövid, hogy ne volna időnk kimondani vagy kiirni isme helyett ismeret.
*
ismeretséget köt
(Eine Bekantschaft anknüpfen.) Mi magyarok kötünk lovat, borjut, tehenet, - embert is, ha rossz. Könyvet is, ha jó, Ismeretséget azonban nem kötünk, csak: megismerkedünk.
*
-ista
gimnazista, reá1ista, pápista, kálvinista, akademista, drogista. Magyarul: gimnáziumos, reálos, pápás, kálvinos, akadémiás, drogériás.
*
istráng
A német strang.
*
iszák
A német sack.
*
itt - itten
(Ott - ottan) Nyomaték nélkül itt. Nyomatékkal: itten. Mondatban: itt. Mondat végén többnyire: itten. Erre a kérdésre: hol? Mindig: itt. Erre a kérdésre: itt? Mindig: itten. Példa: - Itt van-e Jancsi? - Itt. - Itt? - Itten. Mondatban is mondunk ittent, ha nyomaték van rajta. Kérdő mondatban mindig itt. Ennek az oka gondolom az, hogy a kérdés a türelmetlenség természeténél fogva rövidségre törekszik. Ha maga az itt kérdez, akkor lehet itten is. P. ha valaki ezt mondja: itt, s az ember kételkedik benne, az rá a kérdés: Itten? Példa: - Hol itt a fürdő? - Nem itt van: egy órányira. - Kocsi vagy omnibusz csak van itt? - Nincs biz itten.



Gárdonyi Géza: Magyarul így! 91.oldal
(Forrás: http://osnyelv.hu) 202 / 91.
- Hát a fürdős kocsija? - Az sincs itt. - Hát mi van itten, milyen kocsi? Az ott és ottan különböztetés ugyanez. Az itten ottan kétségtelenül ebből származott: itt e ott e. A mondat végén mikor súlytalanul is ittent mondunk, azt hiszem a beszéd kerekitéséért teszszük. Talán ugyanazon hangtörvénynek engedelmeskedünk, amelyiknek a paraszt énekeltében így mondja a szavakat:
Jézuse a ráde emlékezése Legédesebbe örvendezése.
Ugyanaz alapon különbözik a nincs és nincsen, ily, ilyen, oly, olyan, most és mostan is, sőt ez is: őt-őtet.
*
itt és ihol (ehol, imhol)
Az ihol és imhol teljesen kivesz az irodalmi nyelvből, s a helyét az itt foglalja el. Pedig az ihol, imhol az élőnyelvben benne van, a latin ecce, német siehe, hier értelmében. Az itt (hic, hier) helyre mutató szó. Az ihol tárgyra, személyre mutató szó.
*
itt egy, - ott egy, - amott egy
Törlendők. N. ez, itt.
*
itt-ott (Hie und da)
Feledésbe szorítja a jobb néhol,
helyenkint, közben-közben, helylyel-közzel, ottan-ottan (mint addig-addig, s nem eddig
addig).
Vagy az igekötő megismétlésével: - Itt-ott egy halottat kell átugrania. Átalugrik egy-egy halotton. (Javítás az Egri Csillagokban.) Vagy ismétléssel: - Itt-ott egy égő csóva repül el a szeme előtt. - Egy~egy égő csóva... (U. o.)
*
izléses, izléstelen
Az akadémiai magyaroknak ez épp olyan jó szó, mint a tüzetes, el van futva. Nekünk azonban, akiknek nem a magazinban van a nyelvtudományunk, hanem a vérünkben, ez az esztetikai két szó nem jó. Az izlés a mi nyelvünkben, - értsd meg: a mi nyelvünkben, - csak gasztronomiai fogalmat jelölhet. Mert ez a szó íz, a mi nyelvünkben annyira szájbéli, hogy az izlés is csak szájérzéki fogalmat jelölhet. - (Avagy mondhatjuk-e Munkácsy Golgothájára, vagy Beethowen gyászindulójára: jóízű, ínyem szerint való? Mondhatjuk-e Dohnányi játékára, vagy operaénekes hangjára? Hát szagra?) - A szavak általvetése rokonfogalmak kifejezésére a nyugati nyelvekben és a magyarban nem történhetik egyképpen való törvények szerint. A nomád népek nyelvében a szavak határozottabban jelölik a fogalmakat. Müller Miksa erről bövebben szólott. Nyelvészek tudják. Az esztétikai izlés a mi nyelvünkben finomság, műveltség, formaérzés, gusztus. (Ez a gusztus ugyan az izlés idegen kifejezése, de a nyelvészek tudják, hogy az ilyen átvételek másértelmüvé válnak, mint az idegen nyelvben vagyis ahogy ők mondják: színárnyalattal gazdagítják nyelvünket.) Különböztetés (különböztető képesség).
Milyenző szónak: úri, finom, előlkelő, grófi,tetszetős, művészi.
Az izléses, izléstelen szó különben képzésével is épp oly lehetetlenség, mintha azt mondanánk: bűzléses, bűzléstelen,



Gárdonyi Géza: Magyarul így! 92.oldal
(Forrás: http://osnyelv.hu) 202 / 92.
diszléses, diszléstelen, fogzásos, fogzásostalan, porzásos, porzásostalan.
*
izraelita
Ezt a szót bizonyára nem árpádita alkotta magyar szónak.
*
-J
*
Jankó, Ferkó
Tót vidékeinken Jankó, Ferkó járja, tisztán magyar községeinkben Jancsi. A tótnak a Jankó: Janku. A csi képzőre azt mondja Simonyi a Vizetes magyar nyelvtanában, hogy eredeti volta kétes. Hát Bálint Gábornak nem volt »kétes«, se hármas, se négyes. Bálint megtalálta a mongoloknál: szükhep: fejsze, szükhepcsi: fejszécske. Erbek: lepke,
erbekcsi: lepkécske. (Párhuzamok 17. lap) Kainz kínai nyelvtanában (Bécs, Hartleben) olvasom, hogy ez a szó csi: gyermek. A mi nyelvünkben a kicsi szó szintén egyértelmű a gyermek szóval. A csibe, csikó, csira szavak mind kicsi értelműek: a csi-t Ázsiából hoztuk. Eszrerint Jancsi, Fercsi, Tercsi magyarossága éppenséggel nem kétes. De nehogy valaki ebből azt értse, hogy csak a csi kicsinyítőnk magyaros: a -ka, -ke
kicsinyítő ragaszték is ősi. Megvan a finn, mordvin, zürjén és votják nyelvben is.
*
járszalag
póráz. Egy pórázon futnak.
*
játszani
Már Czuczorék megrótták az ilyen németes kifejezéseket: kártyát játszani, labdát játszani. Mink kártyázunk, labdázunk, tekézünk. Csak ha a játszani igén a hangsuly, akkor illeszthető össze a tárgyragos névvel.
*
játsztam
Szinésznyelvi őrültség. Mert ha én játsztam, akkor ő játszt.
*
jéghideg
Nézd: kőkemény.
*
jegyez és jelent
Ma a jelent szó értelme bedeuten is,



Gárdonyi Géza: Magyarul így! 93.oldal
(Forrás: http://osnyelv.hu) 202 / 93.
verkundigen is. A régi nyelvben a bedeuten értelme jegyezni szóval forgott.
»Az nap hősége jegyzi itt az Isten haragját«. (Méliusz) »Az napkeleti szél mindenféle baromnak dögletességéből halálát jedzi.« (Régi Csizió) »Ha sok ptrüczök vagyon, dögös és halálos esztendőt jegyez.« (U. o.) V. ö. még: jel.
*
jel
Sokszor hibásan írod a jegy helyébe. A jegy és jel különbsége elővilágosodik a jegyez és jelent igék értelméből.[*] Igy hát a gondolatjel is hibás elnevezés a gondolatjegy helyett. Mert ha jelentené a gondolatot, ki is mondaná. De a gondolatjegy elhallgatja a gondolatot, csak a jegyét pontozza le. Épp ilyen hibás a rendjel, érdemjel szó is, rendjegy és érdemjegy helyett. S a
mondottakból megérthető micsoda alkotás a jellem szó is. A karakter jegye az embernek, nem jele. De lelkes nyelvujítóknak kasza, kapa nem volt különbség.
*
jelen idő
Elbeszélésben ahol csak átváltható a mult idei igealak jelenre, a magyarnak kedvesebb. Közelebbre is helyezi a történetet.
*
jelenleg
Ez is csak olyan szófaragvány, mint ahogy a fagy ige helyébe ezt akarták tenni jegez.
Az ónyelvi jelennen szó való a helyére meg a most szó.
*
jelez
Hibás ha e helyett áll: ábrázol. N. mutat.
*
jellem
N. jel.
*
jelvény
Még a születése számát is följegyezték, talán hogy 1945-ben megünnepeljük majd a jubileumát. Csinálhatták volna még: gőzvény: hajó, lábvány: csizma, rongyvány: bankó, tusvány: kép.
*
jelző
A nyugatosok költészetében a jelzők halmozása: három-négy jelző egy-egy név előtt. »Szines, illatos, szende lágy fuvalmak.« ... Nem lévén gondolataik, szavakat írnak. A magyar csak jelzővel jelez. Ha már kettő a jelzője, akkor vagy különböztet vele családnevekben, vagy valami szokatlan ünnepies nyomatéka van a soron. Szóval az már fokozás, félrelépés. De azért



Gárdonyi Géza: Magyarul így! 94.oldal
(Forrás: http://osnyelv.hu) 202 / 94.
megengedhető. Mégis hogy nem rendjénvaló, látszik a két jelzőnek és-sel járó kapcsolásából, ha nem családnév a két jelző. (Merthiszen a családnév is jelző: Szabó János. De lehet felvégi Szabó János is. De már azt csak tréfaképpen mondhatom:
Kunkorgós bajszú, hasas, pipás, ripacsos felvégi Szabó János. Mert a mi nyelvünk nem tűr homályt, hosszuságot, függesztéseket. Mingyárt tudni akarjuk: kiről van szó? miről van szó? Nomád nép voltunk: nemzetünk lelkében van, hogy amit kérdez, jó és hamaros értesülést vár rá, s ő is ha felel, nem kötözi kinpadra senki figyelmét. Ez a törvény intézheti a mágnásnevek irásának kérdését is. Ha nem szükséges a megkülönböztetése, hogy a grófot, bárót elől emlitsem, s mégis elől mondom, akkor vagy a szolgák nyelvén szólok, vagypedig magyar szavakkal németül.
*
jelzők helytelen irása
Egy cikknek a cime a Budapesti Szemle 1918.-i folyamában: Az első isonzói csata. Helyesen: Az isonzói első csata. Vagy még helyesebben: Első csata lsonzónál.
*
jelkép, jelképez
Jelképez badar szó. Jelkép az olyanféle kép, mint amilyen a szegedi hajóhidon volt a nagy árviz előtt: deresen fekvő paraszt, s mellette hajdu amint balkézzel a földön heverő pipára mutat, jobb kézzel meg a pálcát emeli. De nem jelkép mindaz ami csak kép, ami csak ábrázol.
*
Je m'en fiche
Legyintek rá.
*
jogar
Jog: tőszó, -ar: nyelvrontó képző. Jogar, aki nem érti, tanulja meg, hogy királyi pálca. A jog eredetileg jobbot Jelentett: jogja valakinek, jobbja. Tehát ha jog-ból jogar lehet, a balból balar alkotható. Mi szokott lenni a balkezünkben? Keztyü. Tehát: balar == keztyü.
*
jó- (gut-, wohl-)
Azok a jóval kapcsolt szavak, amelyekben a jó fölösleges, mind idegen bűzüek:
jóakaratu (Wohlwollend) szives, jóságos.
jóhangzás (Wohlklang). jóhiszemü (Gutmeinend). Jóhiszemü és rosszhiszemü olyan, mintha mondanád: jóvallomu, rosszvallomu, jóvélemü, rosszvélemü.
jóindulatu (Wohlwollend). jólét (Wohlfstand). jószagu (Wohlreichend).
*
joga van (hat Recht)
V. ö.: igaza van.
Máskülönben: jogosult, joga neki, jogos



Gárdonyi Géza: Magyarul így! 95.oldal
(Forrás: http://osnyelv.hu) 202 / 95.
neki, van joga, megilleti.
Ha tudjuk, hogy a jog szó a jobb (kéz) szóból eredt, nem alkalmazzuk helytelenül.
*
jót állani (gut stehen)
Nyakamat teszem rá, kezes vagyok érte, kezeskedem, felelek érte.
Az órás három évre felelős az óráért, nem pedig jót áll. Mert ahogy rosszat állani nem lehet, jót állani se. A magyar gondolkodásában a jót, rosszat se nem álljuk, se nem üljük.
*
jótálló
Jó szóval: kezes, szavatos.
*
jólábon él valakivel vagy bizalmas lábon
Bizalmas lábon állnak.
Német képek. A magyarnak bizalmas lába nincsen, mert bizalmatlan lába se lehet. Élni meg nem lábon élünk valakivel.
*
jövök! (Ich komme)
A jövés közeledés. A menés távolodás. Hazulról megyek. Haza jövök. Valakihez megyek. Valaki hozzám jön. Ahol most vagyok, ide jöttem. Ahonnan távoztam, onnan
mentem.
Azt kérdi valaki tőlem: - Eljösz-e hozzám? Ha nála vagyok, azt felelem: - Eljövök. Ha nem vagyok nála, azt felelem: - Elmegyek. Együtt vagyok Péterrel s távozom tőle. - Várj még. Jövök azonnal. (Tehát visszatérek.) Telegrammokban fülszaggató olvasmánya »jövök.« Mert aki telegrafál az hozzám jöhet, de ő maga nem mondhatja, csak azt: hogy megyek.
Mindig a hozzám és tőlem, az ide és oda szabja meg a jövés és menés mondását. Regényben is rossz: Vendége jött. Mert ide jött hozzám. Tehát igy jó: Vendége érkezett, s az érkezésnek egyéb kifejezései. Tisztába jönni (Ins Reine zu kommen) == tisztázódni.
A teritő az asztalra jön (Die Decke kommt über den Tisch). == A teritőnek asztalon a helye. A teritő az asztalra való. Méregbe jött. == Megdühödött, megharagudott, megmérgesedett.
Lélekzethez jött. == Ujra lélekzett. Levegőre kapott. Észre jön. == Eszelkedik. Eszmél. Észre tér. Kedve jön rá. == Kedve szottyanik. Kedve buzdul. Kedve kerekedik.
Nem tudok vele kijönni == ... egyezni. Nem egy huron játszunk. Ugy vagyok vele, mint kutya a macskával.
Hogy jövök én ahhoz? == Hogy illet az engem? Mi közöm vele? Hogy fér az énhozzám? Rájön. == Ráeszüdik, megtalálja, ráakad, rátalál, rábukkan. (Die Reihe kommt an jeden) == mindenkire rákerül a sor. Magához jön (zu sich kommen). == Eszmél, föleszmél, eszüdik. (A magyar se nem jön, se nem megy magához vagy magától. Lipótmezei gondolat volna!) Ehhez jön még (hierzu kommt noch) = ehhez járul még. Ehhez még a... Intés: A jön mindig gyanús, ha más szóval helyettesithető. Próbakő: jön helyett mond megy.



Gárdonyi Géza: Magyarul így! 96.oldal
(Forrás: http://osnyelv.hu) 202 / 96.
A jövök szó hibás alkalmazása a térek és jutok helyett is bizony busitó. Mondatokban gyakran teljesen elhagyható, éppúgy mint a van ige. Pl.: Erst kommt die Wahrheit, dann Platon. - Első az igazság, azután Plátó.
*
jubiláris év
A régi nyelvben öröm-esztendő. Más
értelemben lehet emlék-esztendő, emlék-év is.
*
jut
Csak akkor rossz, ha nem erreichen,
ankommen zu Teil werden értelmében irjuk. Leggyakoribb az eszébe jut helytelen alkalmazása eszébe ötlik, eszébe fordul smf. helyett.
*
jutány, jutányos
Butány. Butányos. Ostoba csinálmány. Olcsó.
*
-K
*
kaleidoszkóp
képejtő cső.
*
kántortanitó
Ha ló-tanitó olyan tanitót jelent, aki lovakat tanit, kántortanitó csakis olyan tanitót jelenthet, aki kántorokat tanit. Persze a mi tanítóink nem igy értik, hanem hogy kántor és tanitó.
De ha valaki pl. asztalos és ammellett kertész is, bizonyára nem azt írja a neve alá, hogy asztaloskertész, hanem azt, hogy asztalos és kertész.
*
kap
Magyar ember nem kap golyót a lábába, sem egyéb részébe a testének, hanem: Lábon éri a golyó, vagy a lábába lőnek, vagy a
lábába hatol v. csapódik, v. esik, vagy smf. hatol a golyó, - a manó sorolhatja el mind, hányféleképpen juthat belénk a baj, hogyan és miképp szerezzük. De kapni csak a mozdulatunk kaphat, akár testben, akár értelemben, akár érzelemben.[*] Épp igy idegen a kikap szó is, mikor büntetés értelmében mondják a gyermekre. Ha accusativussal áll a kap, olykor az éri, jut (neki), részesül igéket szoritja félre. Pl. A virág nem kap elég napfényt: nem éri eléggé a napfény.
*



Gárdonyi Géza: Magyarul így! 97.oldal
(Forrás: http://osnyelv.hu) 202 / 97.
kapricirozza magát
Megmakacsolja magát, vagy megkutyálja magát.
*
kapuciner
barátkávé.
*
kárhozat
Vélném hogy a kárhozat hibásan irt szó kározat helyett. Épp olyan mintha határozat helyett irnánk határhozat, - kövezet helyett kövezhet, - zsinórzat helyett zsinórhozat.
*
karöltve
Olyan mintha mondanám: fejvakarva, lábreszketve, kézmosva. Magyarul: karon, karbaöltekezve, egymás karján.
*
kárpótolom
Kárpótlás épp oly jó szó, mint vizivás, mint kása-főzés. De ha azt mondom: - Én önt kárpótlom ezért meg ezért, - az épp oly rossz mintha azt mondom:
- Önnél viz-iszok. Ön hús-eszik. A szakács kása-főz. A pogány kereszt-feszit.
Leggyakrabban a megvigasztal, vigasztal ige a helyénvaló beszéd. katonai vezényszavak A nyugati népek beszédében a hangsuly nem az első hang, tehát a vezényszavak az utolsó szótag megnyomásával kiáltandók. Magyarban azonban az iga-zodj! Jobbra fordujj! ostoba valami. Helyesebb lenne, (a magyar léleknek megfelelőbb), ha a vezénylő megkiáltaná mit akar és a rántó szó ez lenne: hát.
Jobbra nézz, hát! Tisztelegj - hát! Ezt a hát szót könnyű kiáltani is, meg nem kellene félszóból érteni az egészet.
*
Katzenjammer
Budapesten azt mondják: Katzenjammerem van. Kiskunhalason mondják: zákányos vagyok. Szegeden pedig: Tegnapos vagyok.
*
kávéház
(cafe chantant) dalos kávéház A faház: fából való ház. A kőház: kőből való ház. A kávéház: kávéból való ház. Ahol a hely olyan, hogy valami található benne, azt -ás, -és képzővel mondja a magyar: lucernás föld, veteményes kert, boros pince, fűszeres bolt, húsos piac. Erre bizony ellenem vehetnék a szőllőhegyet, - kivált Weinberger úr. Sajnos, hogy már nem is érezzük az idegenségét sem a kukoricaföldnek (kukoricás), sem a bükkerdőnek, (bükkös), noha a dinnyés kert és a fenyves erdő figyelmeztethetne az igaz magyarságra.



Gárdonyi Géza: Magyarul így! 98.oldal
(Forrás: http://osnyelv.hu) 202 / 98.
*
kafé santan
A magyaritó szótárban énekes. De az ének komolyabb fogalom.
*
kebelbarát (Busenfreund)
Jóbarát, cimbora, pajtás.
*
kecs
A kecsegtet igéből fürészelte Kazinczy. Bizonyára a becs szó kapatta rá. Csakhogy becsegtet igénk nincsen. Az asszony se csecsegtet, mikor szoptat és börtön őre se kulcsogtat, mikor bezárja a rabot.
*
kegyelemdöfés (Gnadenstoss)
Ha kegyelem, nem döf. Ha döf, nem kegyelem. Inkább: könyördöfés, ha a könyört elfogadjuk a gyönyör kaptájára. Dehát nem muszáj mindent egy szóval kifejezni. A nép és a régiek: Megadta neki az utolsót.
*
kell (muss)
Német gaz, ahol nincs kényszerítés. Tehát az ilyenekben:
Nem kell búsulni. - Ne búsuljon. Vagy: Nem jó búsulni. Nem okosság. Minek...? Mirevaló...? Búsuljon a ló. Hogyan kell főzni? - Hogyan főzzünk? Leányra vigyázni kell. - ... vigyázat való. Hogyan kell tojást főzni? - Hogyan jó? Hogy való? Hogy szokás? Hogyan főzd a tojást? Mikor kell kaszálni a herét? - Mikor jó? Mikor való? Mikor szokás? Meg kell becsülni az egészséget. Becsüljük meg.
Meg kell becsülni Isten ajándékát. - Illik megbecsülnünk...
Tehát leginkább imperativusszal forditsuk, vagy képpel nyelvünk gazdag képtárából.
*
kényelem, kényelmes
Az -alom, -elem képző csak igékhez járul. Ha netalán valakinek a kegyelem szó jut eszébe, hogy a kegy sem ige, nyissa meg Budenz szótárát: a 10. lapon láthatja, hogy bizony az őseink ajkán ige volt. Szeretést jelentett. Mármost, hogy mit lehet a kényelem helyébe tenni? Bizony hosszu volna elsorolnom. A puha és lágy szócsoportjában kiki válogathat tetszése szerint. Olykor a régiek kellemes, kellemetes szava is alkalmazható. A kellemes régi jó szó.
*
képes (möglich)
Benne van ugyan az ónyelvben is, de latin és német gaz.



Gárdonyi Géza: Magyarul így! 99.oldal
(Forrás: http://osnyelv.hu) 202 / 99.
Sok igénk helyét bitorolja, sok szinünket halványitja s félreszoritja ezeket a szavakat is: erős, alkalmas, rávaló, rátermett, ügyes, arravaló. Fegyverképes: fegyverfogató, fegyverbiró. Munkaképes: munkabiró, dologravaló, kellő erejű.
*
képes beszéd
Más nemzeteknél a gondolatoknak képekbe való öltöztetése csak a költők és nagy irók mühelyében történik. Nálunk maga a nyelv szüli a képeket. Még gondolkodni is képekben gondolkodunk. Persze az idegen hatások alatt kiszáradnak a nyelvnek ősi erei és elfakulnak az ősi szinek. Az iróknak lenne kötelességük, hogy nyelvünknek ezt az ősi erejét tanulmányozzák és asszerint irjanak. A magyar iró ne tintával irjon, hanem a szivárvány hét szinével.
*
képez (bilden)
Ha a képez semminemű képpel nincs kapcsolatban, akkor töröljük. Vagy elhagyható, mint pl.: A só és paprika ételizesitő. (S nem: ételizesitőt képez.) Vagy ha el nem hagyható, helyettesithető efféle igékkel: alkot, épít, cselekszik.
*
képzö (Bildungssilbe)
Szónak jó szó a maga helyén, de vajjon
csakugyan képezem-e a kép-szóból a képtelent a telen hozzáragasztásával? Mondhatjuk-e az ácsról, hogy a tetőből ereszetet képezett? Vagy az iróról, hogy a novellájából regényt képezett? Vagy a vargáról, hogy a csizmából cipőt képezett? Sitzfleisch-sel[*fenekükkel] dolgozó grammatikusnak a csinálmánya. Kellett neki szó, hogy az anhängesilbét
megkülönböztesse a bildungssilbétől, hát fordította az egyiket rag-nak. A másikat már nem merte tap-nak forditani, hát forditotta képzőnek.
A francia formálónak nevezi a képzőt. Az angol is. A magyar alkotónak nevezhetné, merthiszen szóból szót alkot vele.
*
kérdést intéz (Eine Frage richten an jmdn.)
A magyar ember épp ugy nem intézi a kérdést, ahogy nem intézi a feleletet, hanem kérdez, kérdezősködik, felel, válaszol.
*
kérdezem apámat
Megint pesti magyarul: apámhoz intézem a kérdést. Igaz-magyarul azt jelenti, hogy apám felől kérdezősködök. Ferenc József Eger felé utazik, Három baka elibe masirozik. Kérdi tőle Ferenc József: Mi ujság? Nagy az adó, nagy is a szomoruság.
*
keresztény és keresztyén



Gárdonyi Géza: Magyarul így! 100.oldal
(Forrás: http://osnyelv.hu) 202 / 100.
Mennyi viz és mennyi ténta! Hogy melyik helyesebb, magyarosabb? Mind a kettő és egyik sem. Mikor a magyarok letették a pogány
vallást, krisztiánok lettek, vagyis krisztyánok, kresztyánok, kresztyének, keresztyének. Csakhogy a keresztyén szó tótos izü volt. A Krisztus és Krisztián szóból nem
képződhettek uj szavak. Mert az eggyetlen Sebestyénen kivül nem pendül meg vele semmiféle szó se. S nem lehet keresztyelni, nincs keresztykút, keresztyapa, stb.
A kereszt szóból azonban képződtek szavak. Lett belőle ige is, határozó is és töméntelen más szószármazék. Lett keresztfa, keresztelés, keresztapa, keresztanya, keresztcsont, kereszthét, keresztkoma, keresztnév, keresztrúd, keresztút s még
valami száz szó. Igy aztán hogy a kereszt szó tőszóvá vált, a keresztyén szót is lassankint fölcserélték a magyarosabban hangzó keresztény szóval. Kaptája volt a kötény, nőstény, silány, serény, sövény s egyebek,
mik mind beolvadtak a magyar szavak közé. A keresztyén tehát a Krisztián szó magyarosan ejtve, magyar ruhában járó idegen; a keresztény pedig annak a magyar ruhában járó idegennek a fia, immár teljesen megmagyarosodott származata.
*
keresztezés (Kreutzung)
Korcsitás. Mert a keresztezett állat: korcs. A keresztezés más értelmű.[*]
*
keresztül-kasul
Helyesen: keresztül-kosul. Mert a kos megyen keresztül mindenen, nem a kas. A régi irásokban mindenütt igy olvasható.
*
-kész (-fertig)
szolgálatkész, áldozatkész, sajtókész. Éppen olyan germanizmus, mint jéghideg, vajlágy, kalapbő, nadrágszük s másegyebek.
Magyarul: szolgálatos v. szolgálatra kész stb. az értelem forgói szerint.
*
készlet (Besteck)
A készlet szót valaki olyan magyar faragta, aki nem ismerte az ősrégi készség szót.
*
kétség (Zweifel) és származékai.
A legrégibb német jövevények közül való. Az ázsiai magyar nép még nem esett kétségbe soha. Európában kellett megismernie a kétséget és a belőle burjánzott szavakat. (Épp ugy, mint ahogy a paráznaságra vonatkozó szavakat, mert Ázsiában még olyanok voltak a szekszuális erkölcsök, hogy kevés szó is elég volt az effélék megértésére.) Éppenséggel nem gondolom, hogy elvethető szócsoport, mégis ahol lehet, a magunk magyarosabb szavaival beszéljünk és irjunk. [*kétel, kételked -jó szók, csak esni nem esünk sehova. Esés helyet kétlünk valamit, vagy kételkedünk.]



Gárdonyi Géza: Magyarul így! 101.oldal
(Forrás: http://osnyelv.hu) 202 / 101.
*
kétségbeesett
Némely forgókban: ijedelmes.
*
kétségenkivüli, kétségtelen
Hiteles, bizonyos, nyilvánvaló.
*
kétségtelenül (zweifellos)
A magyar inkább mondja: bizonyára.
*
kezdetleges
Jósika báró csinálmánya a primitivre. Ha jó, akkor ezek is jók: illatlagos, tárlatlagos, eredetleges, feleleteges, emeletleges.
A primitiv szóra mi, nem-jósikák azt mondjuk: gyermeki, ügyetlen, egyszerü, elejénvaló, szerszámtalan, kontár, fanyelü, sátorkori, mezei.
*
kezdeményezni
kezdeni.
*
kezel
A magyar orvos akkor kezel, amikor kezet fog valakivel, Máskülönben gyógyít. V. ö.: nyelvel, fülel, lábal.
*
kézmives (Handwerker)
A magyar ónyelv csak míveseket ismer. Ha volna olyan míves is, aki csak a lábával dolgozik, azt bizonyára megkülönböztetné. De minek mondanánk: szájtrombitás, kéziró, szemvigyázó, smf. Ha már míves, tudjuk, hogy a kezével dolgozik.
*
kézzelfogható (handgreiflich)
Tagadhatatlan, bizonyos, világos, nyilvánvaló.
*
ki
A ki prefixumos igék mindig németszaguak, ha be prefixumos másuk nincsen, vagy ha van is, de -ból, -ből nincs mögöttük.
*
kiábrándul
Ha valaki nem ábrándul be, hogyan ábrándulhat ki? Tán inkább megjózanodott.



Gárdonyi Géza: Magyarul így! 102.oldal
(Forrás: http://osnyelv.hu) 202 / 102.
(A kijózanodott is német, éppúgy mint volna kividámodott, a bujából.)
*
kiad (ausgeben)
Példák és magyarositások Simonyi: Német magyar szólások könyvéből az ausgaben cimnél. Ich gab mich bloss aus List für Székesy aus. == Székesynek csak fortélyból adám ki magamat. Helyette szerintem jobb: játszottam. Nun wurde Farquhar allwissend und gab sich für einen Doktor aus. == Már most Farquhar mindentudó lett és kiadta magát doktornak. Helyette: doktor cimet öltött. Für welchen Landsmanner sich ausgibt. == Miféle nemzetbelinek adja ki magát. Helyette: szinli magát. Wir geben viel Geld aus. == Sok pénzt költünk.
*
kiadás (Ausgabe)
Költség.
*
kiadós esső (ausgiebig, ergiebig)
Magyarul: bő esső, termő esső.
A kiadós esső a pesti ujságokból jut szerte az országba a nép közé. Igy pestiesedik aztán nyelvünknek ez a kifejezése is.
*
kiakolbolit
Szily Magyar nyelvujitás szótárának akolbolítani szavára.
Akolbolít épp oly képtelenség, mint
volna kocsmábolit, házbolit, anyábolit. Hogy lehet komolyan mondani: Él Csurgón, él Cegléden. [*?]
*
kiáll (ausstehen)
Észnélkül beszélő papagály mondhat csak ilyet: »Azt csak kiálltam, hogy ott kellett ülnöm.« A német austehen ilyen értelmű alkalmazása helyett a magyar elvisel, elszenved, eltűr, eláll, áll, megáll, bír, megbír.
*
kiállhatatlan (unausstehlich)
Türhetetlen, szenvedhetetlen, elviselhetetlent, fanyar, nézhetetlen.
Ich kann den Menschen nicht ausstehen. == Nem szenvedhetem. A kiállhatatlan pótolható az alkalmatlan és szemtelen százféle szavával.
*
kiállit (ausstellen)
Eine Freikarte ausstellen. = Szabadjegyet ad. Eine Vertrag in zwei Exemplaren ausstellen. = Szerződést két példányban irtuk.



Gárdonyi Géza: Magyarul így! 103.oldal
(Forrás: http://osnyelv.hu) 202 / 103.
Ich stelle ihnen das Zeugniss aus. = Betüvel tanuskodom. Einen Wechsell ausstellen. = Váltót aláir, kibocsát.
*
kialuszza magát (sich ausschlafen)
A magyar nem magát alussza ki, hanem a fáradságát. De még azt se, hanem eleget
alszik, bőven alszik, jól alszik, kedvére alszik, smf.
*
kibékül (aussöhnen)
A pesti hazafi persze az aussöhnen ige nélkül se nem békül, se nem békit, éppenséggel nem békéltet. Mi nem-pesti magyarok se ki nem békülünk, se be nem békülünk, csak megbékülünk vagy megbékélünk vagy összebékélünk.
*
kibir
Ez az arabus szó magyarul: megbir, elvisel, elszenved, elszívlel, eltűr.
*
kicserél (austauschen)
A magyar nyelvben Pest határán túl nincs kicserél, hacsak nem hangutánzó ige
képpen. Van azonban elcserél és megcserél. Becserél sincs.
*
kidolgoz (ausarbeiten)
== megcsinál, megfest, megépít, apróra megmunkál, minden szögre. N.: kimos.
*
kielégit
Sohse láttam még kielégedett embert, csak megelégedettet.
*
kifogás
Jó szó, ha fogásról beszélünk, de rossz, ha ellenkezést, valaminek ellenvetését helyettesitjük vele. Merthiszen akkor a beleegyezést, igenlést, jóváhagyást befogásnak kellene mondanunk.
*
kihallgat
Aki gödörben ül s kifülel: kihallgat. Épp igy aki titkos beszélgetést hallgat ki. A biró azonban meghallgat. Az audienzia is: meghallgatás, merthiszen a király vagy miniszter vagy államtitkár, pápa s egyéb nagyúr meghallgatja aki eléje járul, hogy mit akar. Mi értelme a ki- vagy behallgatásnak?



Gárdonyi Géza: Magyarul így! 104.oldal
(Forrás: http://osnyelv.hu) 202 / 104.
*
kihasznál (ausnutzen)
Semmi szükség reá. Helyesebb: kifej, kiszop, kicsavar s másefféle.
*
kiir ( ausschreiben)
Einen Konkur ausschreiben. == Pályázatot hirdet.
*
kikap
V. ö.: kap.
*
kiképez (ausbilden)
Nincs beképez. V. ö.: begyakorol.
*
kikér (ausbitten)
Das muss ich mir ausbitten. == Kikérem magamnak. Én csak ennyit mondok: - Tiltakozom!
*
kikiált (ausrufen)
Ha valahonnan az ablakból kiált ki, akkor csakugyan kikiáltó, máskülönben megkiáltja az árat a licetáción, nem pedig kikiáltja.
*
kiköt (ausbedingen)
A Nytsz. nem ismeri.
Magyarul: köt, arra köt, azzal a kötéssel adja át a várat.
*
kikötés (Bedingung)
Az ónyelvben kötés, fogadás.
*
kikötö
Magyarul: rév, révpart, öböl.
Hová is kötnék ki a hajót? Hiszen beviszik és bekötik az öbölbe. Onnan megy aztán ki a hajó. A hajó megérkezése a természetes vagy mesterséges öbölbe a magyarnak révbe jutás. A hajónak cölöphöz való kötése csak a második és nem is a főművelet. A hajó már akkor áll. Tehát nem a kötés a fő. Hiszen sok olyan öböl van, hogy nem is kötik a parthoz a hajót, ha nem csak macskával állitják meg a part közelében és csónakon szállnak a partra az utasok. Tehát a révet a kikötő szóért elvetnünk oktalanság.



Gárdonyi Géza: Magyarul így! 105.oldal
(Forrás: http://osnyelv.hu) 202 / 105.
*
kiküszöböl (elimenare)
Ha kilépek a házból, nem mondhatom: kiküszöbölök, vagy kiajtózok, kikapuzok. Másra se mondhatom. Nyelvünk romlásának valami búsitó példája.
*
kilátás (Aussicht)
Ha valamiben benne vagyok, kiláthatok onnan, de ha hegyen állok, onnan ellátok valahova. Ez a különbség a kilátás és ellátás között. N.: Ellátás.
Másik kilátás: Reménység, várakozas, szag, illat, smf.
*
kimegy (ausgehen)
Simonyi: Német-magyar szólások: ausgehen cimnél. Nach der Krankheit gehen oderfallen die Haare aus: Betegség után kimegy a haj. Talán helyesebb: megkopaszodunk. Vagy ha ez nem tetszik: kihull.
*
kimenet (Ausgang)
Ausgang magyarul: kijárat. Ajánlom ezt a szót a magyar államvasutaknak. De a bemenet méggyönyörüségesebb! - ugyancsak náluk! Der Ausgang der Tragoedie = vége.
*
kimerült (erschöpft)
Ballagi szóalkotása ehhelyett: elgyengült, elbágyadt, erejefogyott, elcsigázott, fáradt.
A kút ha beszélhetne, nem mondhatná vize fogytával: Kimerült vagyok, mert nem a kút merül, hanem a vödör. A vödör is csak
belemerül vagy megmerül, de ki sohse merül.
*
kimerülésig
rogyásig, fáradásig, utolsó leheletig (vagy szuszig), ájulásig, holtig s a jóég sorolhatná el mindazt a sok -iget, amely még mondható.
*
kimos (auswaschen)
Ruhát kimosni, - ez német beszéd. A magyar nem a ruhát mossa ki, hanem a szennyet. A ruhát megmossa. Ki csak akkor mossuk, ha valamiből mosunk ki valamit. Pl. A gyémántot a sárból, az embert a vérből.
Kimos rokonai kimeszel és kiseper.
A házat csak megmeszelni lehet és csak megseperni. A szemetet azonban kehet kiseperni, de már olyan seprő nincs a világon, amelylyel valami házat is ki lehetne seperni valahonnan.
*



Gárdonyi Géza: Magyarul így! 106.oldal
(Forrás: http://osnyelv.hu) 202 / 106.
ki nem állhatom (Ich kann ihn nicht ausstehen)
- Nem szenvedhetem, nem szeretem.
*
kinevet (auslachen)
A gyermek az ablakból kinevet, az emeletről lenevet, a küszöbön benevet, de már a sántát megneveti. Sehol az ónyelvben nem mondják a megnevetés helyett a kinevetést. (Márhát ónyelvnek mondva a Rákóczi koráig terjedő kódexeinket és nyomtatványainkat.)
*
kinövés (Auswuchs)
A magyar ész szerint minden fa kinövés, mert kinő a földből. És minden ág kinövés, mert kinő a fából. Az amit a német kinövésnek mond,
nálunk fattyuhajtás, daganat, bütyök, csomó, forradás, púp, gomba, tályog.
*
kiokosodni (gescheit werden aus...)
Teljesen megszokott német kifejezés: ebből okosodjon ki az ember! Kiokosodni csak olyasmiből lehet (a magyar észjárása szerint) amibe beokosodni is lehetett. A kiokosodás épp olly lehetetlenség, mint volna kiostobulás. A magyar ha valami érthetetlenségen
tünődik, ilyeneket mondd: Találd meg a tőgye közt a szarvát. Sehogyse igazodok el benne. Nem látok benne semmi világosat. Világos, mint a vakablak. Most vagyok sehogyse, smf. az ügy szerint.
*
kipihenni magát (sich ausruhen)
Magyarnak a kipihen épp olly idegen, mint a bepihen volna. Mink megpihenünk. S ha valaki azt mondja: Kipihentem a fáradságomat, a romlatlan magyar elme azt mondja rá: ha pihent, hát úgyis tudom, hogy fáradt volt: minek mondja, hogy fáradtságot pihent?
*
kirándulás (Ausflug)
Ezelőtt csak száz évvel is azt értették volna, hogy baj történt velem, mivelhogy: kirándultam.
Magyar nyelvérzékünk romlottságát jellemzi, hogy az Ausflug kifejezésére ezt a szót elfogadtuk, s ide oda rándulunk. Dehát mit mondjunk helyette: »A budai turista egylet tagjai hétfőn Visegrádra rándulnak ki.«. .. gyalogolnak. »Kirándulás a Tátrába« Séta... »Kirándulás Budapestről a Quarneróba« séta-utazás...
»Kirándulás Fiuméból Dalmáciába«
sétahajózás... Vagy: Tengeri séta Fiuméból Dalmáciába. Faludi így ír a »Nemes Asszony«-ban: A loudrai dámák festett hajókkal, tafota vitorlákkal sétálják a tengert. Lehet kirándulás helyett még azt is



Gárdonyi Géza: Magyarul így! 107.oldal
(Forrás: http://osnyelv.hu) 202 / 107.
mondani: utazás, kiutazás, fordulat.
(Megfordul a magyar sok idegen földön.)
*
kisérel, kisérlet
Mi szükség lehetett a tento, forschen, ersuchen igére a kisérl igét faragnunk, holott Ázsiából jöttünk óta megvan rá a kisért, megkisért igénk?
Ez épp olyan szórontás, mint volna: tart helyett tartol ért helyett értel irt helyett irtal sért helyett sértel márt helyett mártal Brassay kísérlet helyett mindig kisérteményt irt. Becsülöm érte.
*
Kisfaludy-társaság, Petőfitársaság
Nem mondjuk: Kossuth-szülőfalu, Kisfaludy szőlő, Tompa-környezet hanem Kossuth-szobra, Kisfaludy szőleje, Tompa környezete. A Kisfaludy társaság eredetileg különben is az a társaság volt, amelyik Kisfaludy életében köréje csoportosult. Ez a társaság aztán egyenkint fogyott ugyan, de uj meg uj írókkal bővült is. Azért mégis csak Kisfaludy társasága. Épp így más körök és társaságok jó magyarul mindig genitiunszszal írandók. Máskülönben a francia a la rejlik az elnevezésben.
*
kislelkü
Nézd: nagylelkü.
*
kiszemel
Van ugyan beszemel, de más az értelme így ellentétesen. Magyarosabb tehát a kiszemel helyett megszemel. N. kimos.
*
kitartás (ausdauer, aushaltung, beharren)
Az ó-nyelv szótárában nincs meg ez a szó. A kitartani ige megvan, de csak két értelemben: 1) A róka darazsak elől menekülvén, lyukba búvik s a farkát kitartja. 2) Az árus kitartja a szűrt az árából. Amit ma kitartás szóval mondanak, azt a régiek igy mondták: állhatatosság, megállás, elviselés, ragaszkodás, tartósság, türelem, csökönyösség.
Lássuk, hogy a mai kitartás hogyan javítható az ó-nyelv magyarságával: Sz. Máté. X. 22. németül: Und müsset gehasset werden von Jedermann... Wer aber bis an das Ende beharret, der wird selig. A Müncheni kódexben: ...ki kedeg végig állandja, üdvözül. Károlyi biblia (1685.) ...de aki végiglen megáll... Káldi biblia (1626.) ...aki pedig állhatatos leszen végig... Károlyi forditja tehát legmagyarosabban. Das Hungern vermag ich nicht lange aushalten. == Belepusztulok a koplalásba. Es ist bei ihren Arbeiten Zugegen, es hält mit Ihnen aus. Simonyi a magyar német szólások könyvében így fordítja:



Gárdonyi Géza: Magyarul így! 108.oldal
(Forrás: http://osnyelv.hu) 202 / 108.
Jelenmunkáiknál kitart velök. Én igy forditanám: ...rendet vág velök.
*
kitelel (auswintern)
Áttelel, telel.
*
kitesz magáért (für sich hinauslegen)
Jójó, de mit tesz ki magáért? Ha azt mondom valakinek: Kiteszek érted, - várja, hogy mit. A magyarnak ezer igéje van a bátorság kifejezésére, vagy legalább is jóval több annál a száznál, amelyet Lehr Albert a részegség kifejezéseire irt össze.
*
kiüt (ausschlagen) (rosszul)
Az ujitott magyar nyelv szerint: Az aratás rosszul ütött ki. Tehát akkor ezt is lehet mondani: Az ellenség beütése rosszul ütött ki. A magyar azt mondja: Nem sikerült.
Megfeneklett. Zátonyra jutott. Balul sült el és máseffé1e a mondat szerint.
*
kivált, különösen
Ezt a két szót nem különböztetik meg az íróink. Különösen csak Faludinál jelenik meg a
nyelvünkben. Előbb: kivált, kiváltképpen, legkiváltképpen.
*
kivan (aus ist)
Vége. Pont. Nincs tovább.
*
kivétel
Különitmény, különböztetés, megkülönböztetés, elkülönböztetés, különvaló, engedmény, eltérés, ugrandó, bökkenő, kátyu, ünnep, kiugró, sziget, orom, kerités.
nem kivétel
nem különbség, ő is csak azonos, nem törvény, nem rend.
*
kivételesen
helyett mondjuk: az az egy, ritkaságképp.
*
kivételével
hiján, csak ban, ben nem. Folyóiratok cimlapján olvassuk: Megjelenik minden hónapban, julius, augusztus kivételével.



Gárdonyi Géza: Magyarul így! 109.oldal
(Forrás: http://osnyelv.hu) 202 / 109.
Mivel jelenik meg? Kivételével... A kérdés ugrasztja ki az idegenséget. Magyarul: Megjelenik minden hónapban, csak juliusban és augusztusban nem.
*
kivéve (ausgenommen)
»A ládából mindent kiszedtünk, egy kendőt kivéve.« Az osztrák-magyar észjáráS szerint a kendőt kivéve azt jelenti, hogy a kendőt nem.
A magyar igy beszél: A ládából mindent kiszedtünk, csak a kendőt nem. Vagy: ...csak a kendőt hagytuk benne. Mondjuk néha ezzel a szóval is kivül. De kivülnek csak ott a helye, ahol a csak... nem, vagy a csakkal valami ige nem alkalmazható. »Százezernél többen ott megholtanak, azokon kivül, akik sebesek voltanak.«
*
kivül
»Hibáján kivül történt.«
Ha hibáján belől nem történhetik semmi, hogyan beszélhetünk arról, ami hibáján kivül történt? ...hacsak nem a...
és még: még rá, még aztán, még aztán hát, ezenfölül.
Wir haben ten Tarif ausser Wirksamkeit gesetzt. == A dijszabást megszüntettük. Der Vertrag wird ausser Gültigkeit gesetzt. == A szerződés érvénytelen.
*
kizárólag ( ausschliesslich) ki
van zárva
csupádon, csupa, csakis.
Derlei Waaren sind vom Transporte ausgeschlossen. == Az efféle portékát nem szállítjuk.
*
kizöldül - megzöldül
Megzöldül ami nem volt zöld. Kizöldül az ami zöld volt s újra zöld lesz. Fekete ruha a napon megzöldül. A mező tavaszszal vagy ősszel esső után kizöldül.
*
klima
Tolnainál: égalj, égöv, éghajlat. Pethenél: égtáj.
*
kóbor
A kóborol igéből. Mi szükség reá? Ha így lehetne az igékből minősitő szavakat csonkolnunk, akkor a kóbor szinonimjai:
őgyel, ténfer, koncsor, léz, kujt, lőd, őd, kósz, bód, boly, csallang s másefféle. Csak azért nem irok le többet mert attól tartok, ezek is belebugáthozódnak a magyar nyelvbe.
*
kökemény, jéghideg,



Gárdonyi Géza: Magyarul így! 110.oldal
(Forrás: http://osnyelv.hu) 202 / 110.
vajlágy, csodaszép
(Steinhart, Eiskalt, Butterweich, Wunderschön).
Köves: kemény, mint a kő, kőkeménységü; jeges: hideg, mint a jég, jéghidegségü, fagyos; csodás-szép.
Magyarban nemcsak hibás összetétel a kőkemény és társai, hanem fölösleges is. Mert a kő szóban benne van a kemény képzete is; a jég szóban benne van a hidegé s tovább is igy. A magyar takarékos a szóval.
*
kölcsönös
Jó szó, ha a kölcsön kérdése körül fordul, de kölcsönös szimpátia értelmetlenség. Mondjuk helyette: viszontos, viszontvaló.
*
kompetencia
Tolnai Magyarító szótárában: illetékesség, följogositás, jogkör, járandóság, illeték. Kifejezőbb: arravalóság.
*
koncentrál
csucsorit, összesit, összefog.
*
koncentrált
összeszedett, egybefogott, eggyirányos.
*
konfidens
Pistikázó, komázó, pajtáskodó, cimborázó, mingyárt-cimbora, mingyánkoma, mingyárt nyakamba...
*
konjunktura
Sokszor ehhelyett irják: alkalmi.
*
könnyelmü (leichtsinnig)
Csinálmány. A könnyü elméjü összevonása. A nép külön-külön megmondja, ha valaki pazarló, iszákos, gondatlan, gyermek, könnyü erkölcsü, erkölcstelen, lengeleg, táncos-eszü.
Ebből látható, hogy minden német kaptára alkotott szó egy-egy bokor magyar szó kiirtását jelenti. Az ónyelvben a könnyű-vel is mondták, ami ma könnyelmű. A szónak a mondatban való elhelyezése különböztette meg a leichtet a leichtsinnigtől. »A kivánság hordozza lábunkat ama könynyű leánynak házához.« (Illy. Pred. 556. a Nytsz. szerint.)
*



Gárdonyi Géza: Magyarul így! 111.oldal
(Forrás: http://osnyelv.hu) 202 / 111.
könnyüvérü (leichtblütig)
(Welche Beweglichkeit und Leichtblütigkeit.) A németnél persze van nehézvérüség is (Schwehrblütigkeit.) A magyar észjárásban a vér nem olyan »besonderer Saft«, mint a Gőte nemzetében. Nálunk nincs félvér, telivér, vastagvér, nyálasvér, hidegvér, melegvér a
karakterünkben, legfeljebb osztrákmagyareszü hirlapirókéban, akik az ilyesmivel begazosítják a magyar nyelvet. Hogy a magyar ember hogyan karakterizáh azt más helyen jegyeztem fel. Itt csak rámutatok a könynyüvérü szóra, hogy az is német gaz.
*
konstatál
Némely alkalmazásban: megismer.[*Vagy megállapít. Hiszen elemzése szerint: Kon(con)=val,vel,együtt; Sta(t)=áll.]
*
könyvnyomda
könyvsajtó.
*
konservativ
Tolnai Magyaritó szótárában: lassan
haladó, régies, régihez ragaszkodó, maradi, állhatatos, óvakodó, tartózkodó. Helyesebb rá: tartogató. (Jókai: Kárpáti Zoltán III.)
*
konsternál
Falnak ejt vagy rogyaszt.
*
kontraszt
Valaminek a fonákja, visszája, szembeszállója, átellenese, ellenkezője.
*
kopogtat
A régiek nem kopogtattak ajtón, hanem kopog-tak. [*Ujjpereccel bekopog az ember, de ha van kopogtató (pl. egy fémkarikára erősített nehezék) az ajtón, ezt használva kopogtat.]
*
-kor, mikor
Mikor harangoznak, imádkozok. Harangozáskor imádkozok. A német nyelvben nincs harangozáskor, csak mikor harangoznak. (Mikor az ember harangoz.) A névszóval kapcsolt kor-t csak olyan mondatokban látom, amelyekben a névszónak mingyárt utána következik az ige. Ha közbevetett szó vagy szavak hátráltatják az igét, mikor-ral kezdjük.
Mikor a betyárok a világból kimulnak. Persze ha nyomatékos az idő kérdése, akkor is mikort mondunk.



Gárdonyi Géza: Magyarul így! 112.oldal
(Forrás: http://osnyelv.hu) 202 / 112.
*
korlátolt (beschränkt, bornirt)
Az elmei gyöngeséget a magyar körülbelül 400 különféle szóval jellemzi. (Nyelvőr és Póra.) A németnek bizonyára sokkal kevesebb a szava rá. De azert a németségbe szédült magyar agy nem a mi négyszáz szavunkból választ, hanem inkább leforditja a germán szót. A magyar eszü ember a korlátolt fogalmát inkább az akarat fogalmával kapcsolja össze. Nálunk az elme akkor is korlátlan, ha buta. A butaság is lehet határtalan. Határtalanabb az okosságnál is.
*
körönd
körtér.
*
kortárs (Zeitgenoss)
Épp oly rossz szó, mint iskolatárs, munkatárs. Szégyellem, hogy magam is irtam, mig rá nem ismertem a németségére. Ember csak embernek lehet a társa. Gyermekkor-társ helyett, igaz-e, azt mondjuk: gyermekkori társam, - tehát érettkorunkban vagy aggkorunkban se mondhatjuk németesen. A magyar ember nem mondja: vki vkinek a kortársa volt, hanem korabelije. Nem kortársak, hanem egykorból valók, egykorásuak. (Dunántul.) [*Egyivásúak.]
*
korsó (krigli)
A korsó jó szó, de ha a kupát nevezzük korsónak, olyan, mintha a csizmát nevezné valaki idegen: cipőnek, mert a csizma-szót nem ismeri. A korsóban vizet tart a magyar és korsót nem teszi az asztalára. A bort azonban az üvegpoharak elterjedése előtt aranykupából, ezüstkupából, ónkupából itták a magyarok. A fedeles kupa teljesen az volt formájára is, ami a sörivó német ónfedeles kriglije. Persze a Ballagiból magyarosodott pesti ezt nem tudja, előveszi aszóbárt s olvassa: krügel: korsó, a krigli tehát korsó. S a gyökeres magyarok is bambán utána mondják: - Egy korsó sört!
*
körülbelől (circitter)
Latinból fattyazott értelmetlenség. Ahogy értelmetlenség volna körül-kivül. A circitter a magyarnak: valami, vagy lehet, tán, tájt, vélhetőleg, -ra, -re
becsülhetőn. Pl. Mikor járt nálatok? Vagy két hete.[*Lehetséges forrás: "Vagyon az két hete."-ből lekerült a személyrag, mint pl. megyen -> megy.] Valami tiz napja. Lehet tizenöt napja. S tovább is igy. Hogy mikor valami? Mikor vagy? Mikor lehet? Mikor tán? S mikor más szavak? - tudósnak engedem, hogy szabályba kögitse.[*kögyítse==kerekítse]
*
körülmény (Umstand)
Német forditóinknak köszönhetjük ezt a gyomot is. Hát van a mi nyelvünkben
hátulmány, alulmány, fölülmény, alattmány, oldaltmány, belülmény?



Gárdonyi Géza: Magyarul így! 113.oldal
(Forrás: http://osnyelv.hu) 202 / 113.
A környezet, állapot a mi szavunk az
Umstand-ra. De ha nem ezek a kellő szavak, ott a magyar nyelv képtára. A drezdai képtár ahhoz képest hulladék-képekkel beragasztott cseléd-láda.
*
kostál (kostet)
- Mi árus (ez a ruha?) (Nép.)
*
-köteles (-pflichtig)
Ha jó a hadköteles, iskolaköteles, vámköteles, tanköteles, akkor a pap miseköteles, az iró tollköteles, kötélverő meg kötélköteles.
*
kovácsol (schmieden), mészárol
A kovács szláv szó. Az ősi magyar nevét a kovácsnak elfeledtük. Talán verő volt? Vélném, hogy igének épp oly rossz, mint volna hajóz helyett matrózol, boncol helyett hentesel, talpal helyett suszterol vagy csizmadiál. A kovácsol rég megszokott rossz szó, bizonyára a németből jött, mert ott lehetséges a Schmied-ből a schmieden, szinte teljesen kiszorította a tótból jött, de mégis hangutánzó, tehát helyesebb kalapál, kalapácsol szavakat. [*A kalapács szó etimológiájához: Padányi Viktor: Az etruszk származás újabb megközelítése. II. fejezet, KLAN címszó.]
Épp ilyen a mészárol szó is. Ez is tót jövevény. A mi szavunk vágó vagy kaszab lehetett. Tehát helyesebb: a kaszabol, késel, bárdol, aprít, nyakaz, hasít s másefféle.
*
közeg
Bugáth szava. Magyar ember ugyan meg nem érti ma se, hogy micsoda az a közeg?
*
közel (nahe, prés de)
Német az idővel kapcsolatban:
Közel öt éve == csaknem, majdcsaknem.
*
közülük
Nézd: belőlük.
*
közönbös, közöny
- Mi az a közönb? A szógyáros észnek járása kitanulhatatlan. - Hát még a közöny! Bugáthnak köszönhetjük. Neki nem volt jó magyar szó az egykedvü, érzéstelen, tompa, unatkozó, nyugodt, unt, unalmas, hideg, buddhás, keleti, török, bánomisénember, nemtörődömség, nembánomság, fa, kő, szobor, bálványkő, fáradt, szintelen, fakó,



Gárdonyi Géza: Magyarul így! 114.oldal
(Forrás: http://osnyelv.hu) 202 / 114.
szürke, langyos, zsibbadt, fásult. Határozóképp: félvállról, röviden, kurtán, könnyedén, keresetlenül, együgyüen, jámboran, higan, szárazan, szegényesen, köznapian... folytassam-e még?!
Közönbösen néz: csak néz nyugodtan, nem gondolkodik rajta, nem ötlik szemébe, nem szúrja a szemét.
*
közvetit
Nem is magyarázom ezt a rútul ostoba, nem is régi szót, csak azon gondolkodom: mi más szavakat lehetne ajánlanom a helyébe? Vélném, hogy ezekből válogathatunk: közösit, forgat, fordit, közöl, közbenjár, kezére jár, összehoz, végez, tudat, megtesz, összeboronál, összegereblyéz, -kapcsol, fűz (s más egyesítő igék). Megbeszél (valaki megbizásából). De minek a vetit? mikor az is elég ha közlet?
*
közvetlen
Mondd meg előbb: milyen a közvetes? Nekünk, nem-pesti magyaroknak: mingyártvaló, mögöttes, mellettes, mögöttvaló, mellettvaló, egyenes, szakitatlan, folyamatos, mikor, hogy, milyen értelemben.
*
krakéler
fenegyerek.
*
kugli
teke.
*
kulminál
N. csúcsosodik.
*
különc
Hát milyen a belönc? Jobb: különködő.
*
különféle
Jó szó a különféle. De ha mindenféle helyett mondod: különféle, nem magyarul beszélsz.
*
különösen
Nézd: kivált.
*
külsöleg, belsöleg
Nem mondjuk: oldalsólag, mellsőleg,



Gárdonyi Géza: Magyarul így! 115.oldal
(Forrás: http://osnyelv.hu) 202 / 115.
alsólag, felsőleg. Mondd: kivülről, belőlrül, alulról, felülről, mellesleg, oldalaslag.
*
kurizál
kacsalódik.
*
kurátor
Gondozó. (Tsz. Kisküküllő.) Jobb, mint gondnok. Templom-gazda.
*
-L
*
labirintus
Tolnainak: utvesztő. Nekem: tévelygő.
*
laikus
avatatlan, értetlen, paraszt (benne).
Vagy a nem szócskával kapcsoltan: nem-jogász, nem-értő, nem-művész.
*
laikus-barát
paraszt barát (laicus frater), irja Káldy György. Esszerint: minden laikus paraszt.
*
lakoma
Szófejtő tudósok dolga, hogy kinyomozzák, hogyan került a nyelvünkbe. Itt csak annyit, hogy lakmároz ige jó magyar szó, de a lakoma épp olyan, mint az adoma.
*
laktanya
Valami katona-fejből kikerült kétfejü borju. Egy is elég.
*
lámpa
Szily a Magyar nyelvujitás szótárában a lámpáról ezt irja: (Al. 3. sor.) Igy csinált a nép is universitasból universitát, interesből intert. Dejszen a rétesből nem csinált rétet, sem a lángosból lángót, sem a csámpásból csámpát. A lámpa nem kopott végü szó, hanem német. A szokás megkülönbözteti a lámpást a lámpától. A lámpás nagy lámpa, vagy rút lámpa. Ha átvettük a némettől a



Gárdonyi Géza: Magyarul így! 116.oldal
(Forrás: http://osnyelv.hu) 202 / 116.
házat, átvehetjük bele a lámpát is. Elvégre őseink nem hozhattak mindent füves Ázsiából!
*
lap
A könyv levelei helyett ma lapja járja. Ezért alkották a levelezőlap szót is az érthetőbb és rövidebb levélkártya helyett. (Nem német azért, hogy egyezik a Briefkarte szóval.) Lap helyett meg persze azt mondják: oldal. Merthát a német is igy beszél, éshát a germán ragály ellen nincsen szérum. A fának levelei vannak és nem lapjai. A kard lapja vagy kés lapja, vagy kardlap, késlap-szóval senkise mondja a kardnak vagy késnek a vasát. A zsilet-borotva kését se mondják a boltosok és vevők beretva lapnak, hanem lemeznek, vagy rossz szóval pengének. Hirlap: ujság. Lapunk mai száma: ujságunk mai száma. Hirlapiró: ujságiró. Lapos fiu, lapos asszony, lapos bolt: ujságos fiu, ujságos asszony, ujságos bolt. Lapunk mai száma 24 oldal: Vajjon nem érti-e meg a közönség ha igy írjuk: A mai számunk 24 lap.
*
lapoz (blättern)
Igy szüli a rossz szó a másik rossz szót. A magyar forgatja a könyvet vagy levelezhet is benne, ha éppen a blättern szó kedvesebb neki.
*
lásd (siehe)
A magyar ember pontosan megkülönbözteti a nézést a látástól. A nézés a szem munkája. A látás az agyé. A keresést mindig nézéssel kapcsolja össze:
- »Nézd apádat a kocsmában!« Merőben mást jelent, mint: - Lásd apádat a kocsmában! Más: kártyába néz és kártyába lát. Nem mondjuk:
- Lásd meg, hány az óra?
Nem mondjuk, ha valami elveszett:
- Lásd a fiókban, lásd meg a padláson. Stb. stb. Amikor tehát az olvasót arra figyelmeztetjük, hogy nézze meg itt vagy ott, ezt vagy amazt a lapot, vagy citatumot, rosszul mondjuk: lásd. Merthiszen a szemére bízzuk a munkát. Ha értelmi bizonyitékra mutatunk a lásd szóval, akkor néznie kell előbb az olvasónak, hogy láthasson. Tehát: lásd, mikor a könyvben figyelmeztetés más helyre, helyesen: nézd, rövidítve n. A lásd a német siehe rossz fordítása. Ha a magyar valamire utal, azt mondja: nézd. A »lásd « használata mindig sulytalan és soha nem alkalmazzuk, mikor valamire rámutatunk.
*
látnok
Nálunk magyaroknál csak látó és néző. Kazinczyéknak azonban ez is »pórias.« N.: nézet.
*



Gárdonyi Géza: Magyarul így! 117.oldal
(Forrás: http://osnyelv.hu) 202 / 117.
láthatóképpen (sichtlich)
Mondhatjuk-e azt: szagolhatóképpen, tapinthatóképpen, ihatóképpen, üthetőképpen?
Bizony restellem, hogy magam is csak husz könyvem megirása után botlottam bele. A magyar azt mondja: látnivaló,
láthadd, nyilvánvaló, nyilván, látszik, látszott, szemlátomást (ószó).
*
láz
Szó kellett az orvosoknak a forróság helyébe éshát Stephanus Rác tactu optimo pro eadem láz proposuit, - írja Bugáth, a metszett farkú szavak kedvelője. Lázad-ból láz.
A tudomány elviseli az ilyen szavakat. Sok olyan kifejezés kell, amely nélkül az élet nyelve elvan.
*
Le a kalappal!
Ha ezt Árpád-korabeli magyarnak mondják, azt érti, hogy üssön le valamit a kalapjával. Vagy mondjuk: Le a karddal! Jelentheti ez magyar fülnek, hogy tegye le a kardot? Tehát igy helyes: Le a kalapot! Le a kardot!
Ehhez csak hasonló a Lassan páter a kereszttel és Hátrább az agarakkal, de nem egy vele. Minden magyar érti, hogy ez a két mondat igét rejt, tehát épp oly jó, mint esik, vagy villámlik. Le a kalappal nem rejt igét.
*
lebeszélni (abreden)
Nem rossz szó éppen, mert hiszen a magyar is levehet, lecsinálhat, leronthat,
lebonthat valamit valamiről, de irásban mégis vigyázzunk arra, hogy nem szorit-e ki valami tökéletesebb kifejezést? Lebeszélni helyett a magyar észjárás inkább el-prefixumos igékkel él:
elkedvetlenít, elijeszt, eltántorít, elhidegít.
*
lebilincsel
helyett a régiek megbilincsel-t írtak, ahogy a lefoglal helyett is elfoglalt.
*
lefegyverez (entwaffnen, abrüsten)
Épp oly képtelen kifejezés, mint volna leruház a levetkeztetés helyett leláncol a megszabadit helyett lepipál a dohányzást elhagyja lefátyoloz, fölveti a fátyolt lemérgez, méreg ellen való szert ad lelelkesít elcsüggeszt
lehólyagzik, megapad helyett. A magyar a mondat értelme szerint sok más szóval jobban kifejezheti. P.
felülkerekedik, legyőz, meggyőz, lebír, ledönt, lebékóz, letör, lecsillapit, lecsendesít.
*
lég
A régiek a levegőt égnek nevezték.



Gárdonyi Géza: Magyarul így! 118.oldal
(Forrás: http://osnyelv.hu) 202 / 118.
Később aztán, hogy megkülönböztessék a felső eget az alsótól, az alsó eget lebegő égnek vagy az ókori irással levegő égnek irták. Ennek röviditéséből származott a mai levegő. Kazinczy még ezt is sokallotta. A levegő-ég szónak kivetette a belsőrészét és alkotta a lég szót. Ez azonban ha helyes eljárás, helyesek az ilyen szók is: cseg (csizmaszeg), ker (kultuszminiszter), ta (tudományos akadémia), bap (Budapesti hírlap), Mőr (Magyar Nyelvőr). A lég szóval ma annyira élnek, hogy nemsokára a fuldokló is levegő helyett igy kiált: - Leget! Leget!
*
léghajó
Léghajó (luftballon) helyett jobb éghajó, szállógömb, vagy szállógép; szálló (a hotel) ugyis szállás, szállóka. Az ég régebben ugyis levegő értelmü volt. (Nézd: Nádasdi levelezése.)
*
legylen (soll sein)
»Minden állat, - legyen az bogár vagy madár, - figyelmünkre méltó.« A magyar azt mondja: akár bogár, akár madár ..., vagy: ha bogár, ha madár...
*
legyőz
Helyesen győz rajta, vagy csak győz. A legyűr ellenben jó szó. N. Lejár.
*
lehül (sich abkühlen)
A meteorologiai intézet jelenti, hogy »a levegő lehülése után csapadék várható.« Hát mikor felhül a levegő? A mi nyelvünk szerint az időjárás
meghüvösödik, hüvösre fordul, hidegszik. Dehát a német szerint mindez abkühlung, s a magyar ujságok Pesten nyomtatódnak.
*
lejár
Le ám a toronyőr, vagy Matyi a pincébe. De a váltó hova a csudába jár le? Inkább
ideje telt, ideje mult, napra ért, napra múlt. A le-kezdetü igékben is az első szótag hangsulya ágyalja meg az értelmet. Nálunk pedig a le nem lehet meg a ~fölülről való mellékzengés nélkül.
*
lekszikon
Mindentudó könyv. Már a 90-es évek közepén ajánlottam a Göre nyelvén. Forgalomba is került.
*
lélekjelenlét
(Geistesgegenwart)
Német észjárás szerint tehát nincs mindig jelen a lélek az emberben. Ha valaki összejegyzi a magyar bátorság szóbokrát,



Gárdonyi Géza: Magyarul így! 119.oldal
(Forrás: http://osnyelv.hu) 202 / 119.
bizonyára elbámul rajta, hogy mi szükségünk nekünk ilyen jelenlétes német szavakra.
*
lelenc
Micsoda szó volna: találonc, kapálonc, szeretenc, nevetenc. Én inkább Krisztus árvájának mondom.
*
lelkület
Ezt a szót ma már csak pesti magyaroktól halljuk. Soroksáron túl nincs az országban senki lelkének afféle része.
*
leltár (inventarium)
Tehát a menü: falár, az üvegház keltár és a cukrászbolt: nyaltár. Ennek a gyönyörü szónak a származéka a lelhely is.
*
leköszön (abdanken)
A danken igét csak köszön, megköszön szóval fordíthatjuk. Állásról leköszönni, germán csámpásság. Mink ha álláson
vagyunk, csak leléphetünk onnan, elhagyjuk, otthagyjuk, mert megelégeltük.
Vagy ha éppen a köszöntés értelmére vetjük át a köszönömöt, akkor is csak
elköszöntünk az állásunkról. De ez is valami
olyan kifejezés amelyikre Botond vezér hozzánk sujtaná a buzogányát. Der Minister hat abgedankt: a miniszter lemondott. Der Schauspieler dankt ab: a szinész búcsúzik a pályától, otthagyja a szinészetet, letette az álarcot, lemosta a festéket.
*
lemondani (absagen)
A magyar lemondja az emeletről a földszintre a beszédet. A német absagen a magyarnál: otthagy, abbahagy, elhagy, mellőz, megtagad, felejt, felejtkezik, letesz, levet, lelép, leszáll s másefféle le-vel kezdődő cselekvések.
Jogáról lemond: másnak bocsátja a jogát, jogát hagyja, leteszi, elveti, jogától leszáll. A cár lemondott: Lelépett. (Mikor cár lett, trónra lépett. Mikor cársága megszünt, lelépett, leszállt a trónjáról. Letette a koronáját. Lemond az italról: Megtagadja az italt. Nem mondott rá az italra, tehát le se mondhatott róla. (Bod Péter előtt ismeretlen germanizmus. Még a párja, a letett róla is csak Páriz Pápainál bukkan elő.)
*
lenéz (herabsehen)
Lenézni valakit épp annyira nem magyar kifejezés, mint volna, ha becsülésünk érzetében felnéznénk valakit. A kicsinylésre vagy megvetésre van minekünk száz más jó szavunk is. Közte lehet azonban a lenéz ige is, de nem akkuzativusszal. P. ha azt
mondom lenézett a cipőjére, vagy a földre vagy akárhová is.



Gárdonyi Géza: Magyarul így! 120.oldal
(Forrás: http://osnyelv.hu) 202 / 120.
*
lény
A létező rövidítése. Mintha a vétkező szót így csonkítanánk: vény. Persze Kazinczyéknak köszönhetjük. S ez is arravaló, hogy száz különféle szó helyett csak egyet mondjunk. Az utcát nem lény sepri, hanem utcaseprő. Az apáca nem szent lény, hanem szent nő. Az anya nem lényt szűl, hanem fiút vagy ~leányt. S tovább is így. Leggyakrabban a becsületes lélek szót szorítja ki a nyelvünkből.
*
lényeg
Fölösleges csinálmány. A magyar azt mondja: való (valója), valóság, gerinc, bél, csont, velő, gyökér, máj, közép, tő, láb, derék (dereka), fészek, mestergerenda, rúd,
kormányrúd. De leggyakrabban ez a szó, amelyikből faragták: lélek.
*
lesz, volt, van
Mindig gyanakodva nézz erekre a szavakra. Ezek nálunk többnyire csak nevet szolgálnak. Ha igével látod: őket, nézd meg, hogy magában állhat-e az ige? Ha állhat magában, törölj, mert germánságot írtál. Mikor Jézus 12 esztendős lett == Mikoron jutott volna 12 esztendős korába. Onnan lészen eljövendő = Onnan jön el, hogy itéljen. A legyen a mondatban germánizmus. Péld: Die Geschichte der Menschen beweist auf jedem Platte, sei es bei den Rothauten Amerikas, welche täglich ihre Nahrung
erjagen, sei es unter den Zelten der Nomaden des Ostens, sei es Zin den Staten Europas stb. Sei ruhig == Nyugodj meg. Csillapodj. Csendesedj. Lassudj.
... sei es Krankheit, sei es Faulheit... Akár betegség, akár lustaság. Idegenség ez is: Mi tévő legyek? (Mit tegyek? Mit cselekedjek? Mibe fogjak? Merre mozduljak?) Olykor javítható a lesz ezzel is: válik. Ide tartozik ez a szó is jelenlét. Ez inkább jelenlevés. A Domonkos kódexben olvassuk: Mária panaszlá az én jelenvoltomra az ő szent fiának...
*
lesujtott
Nézd: levert.
*
leszámitol
Ez a szó ugyan még nem jött ki a bankok ajtaján, de ne is jöjjön: nem akarunk inditolni, csőditelni, zuditolni, enyhitelni, öblitelni, tanítolni smf.
*
leszokni
Szily magyar nyelvujitás szótára (II. Tész) állitja, hogy:
»a régi nyelvben elszokni, elszoktatni.« Még Márt. (1823) és Kreszn. is igy. - Tzs (1835) megvan leszokni és leszoktatni is. Én azonban azt mondom: ha valamire rákaphat a magyar, arról leszoktathatják s
leszokik. Tehát ha nincs is meg az ónyelvben, nem idegenség.



Gárdonyi Géza: Magyarul így! 121.oldal
(Forrás: http://osnyelv.hu) 202 / 121.
*
létezik, nem létezik
A létezik jó szó, mert a lét is jó, de nem mindig nem létezik ami nincs. ÉS soha nem létezik úgy semmi se a magyar ég alatt, hogy a nem helyett a létezik első tagját mondjuk hangsullyal vagy éppen hogy még h is hangozzék a t után.
*
létre jön
Magyar ember eszejárása szerint: keletkezik.
*
levert, lesujtott (niedergeschlagen)
Hátha csak leütött?
Magyarul: csüggedt, bágyadt, bús, borult stb.
*
leves (-suppe)
A leves magában épp oly jó szó, mint deres, gubás, uzsorás, kaszás, trombitás miegyebek. De a bableves, husleves, halleves stb. nem jó szavak. Épp olyan rossz szavak, mint volnának: csuszatúrós, lepénytejfeles, rétesalmás. Tehát helyesen: húslé, bablé, hallé, paradicsomlé s másefféle.
Ezelőtt csak száz évvel is ismeretlen szó-összetételek voltak a mai -leves szavak. Az az ételleves, amelyik lében adódik, mint p. a nyúl. A lé = leves tehát hibás szó. Olyan mintha mész helyett ezt mondanánk: meszes, réz helyett rezes, sár helyett sáros.
Tót ember mondhatta így a lét először. Akik hallották, nevették s ismételték. Később komoly pofával átment a közhasználatba.
*
lirai költemények
virág énekek, virágdalok.
*
lucidum intervallum
józan napóra.
*
lunatikus
holdas.
*
lupe
napüveg.
*
lornyett (lorgnette)



Gárdonyi Géza: Magyarul így! 122.oldal
(Forrás: http://osnyelv.hu) 202 / 122.
Tolnainál és a nagyszótár címszói közül hiányzik. Magyarul: nézelő.
*
-M
*
maga
A maga, magát, magának stb. mindenütt német, ahol fölösleges. Béreltem magamnak egy házat. (Minek az a magamnak? Német.) Magához tér: föleszmél, rendbe igazodott, rendbe szedődik, kerékvágásba tér v. talál, józanodik.
Magához térve: békülékenyen, megengesztelődve.
*
magán kivül (ausser sich)
Megvan már a Margit legendában is, de azért németség.
A magyar elragadtatik, megháborodik, megzavarodik, megbolondul, megörjül, nem tudja világát, elveszti a fejét stb. a mondat szerint.
*
magánhangzó
Dehát akkor hol a másonhangzó? (Szily szótár szerint már 1763-ban) Márton József a bétsi tsász. kir. universitászban a magyar nyelvnek és literaturának professzora. Szókönyvében ezelőtt száz esztendővel még magában hangzónak nyomatja. Igy is a helyes!
*
magától értetödik (Versteht es sich von selbst)
Nem kell magyarázni. Átlátszó. Tiszta sor. Fényes, mint a vakablak. Nem rébusz. Födetlen. Meztelen valóság. Rendjén való stb. a tárgy szerint. Annyi bizonyos, hogy százféleképpen kifejezhetjük, tehát ellehetünk nélküle.
*
magas (hohe)
magas papság (der hohe Klerus) magas kor magas idő
mind-mind a magas pesti beszéd dudvája.
*
magyarfaló
Mi a falás? Mohó evés. Falhatjuk-e azt, amit nem szeretünk, nem gyomrunkba való? Tehát: magyar-morgó, magyar ugató, magyarra vicsorgó, magyar pökő.
Járt egy németből forditott operetli is a



Gárdonyi Géza: Magyarul így! 123.oldal
(Forrás: http://osnyelv.hu) 202 / 123.
szinpadjainkon: Asszonyfaló volt a cime. Persze a német Frauenfresser, a nőket gyülőlő agglegény története. A mondottakból érthető, hogy a szó forditása pesti magyar.
*
magyartalan
Jó szó, ha Magyarország olyan vidékéről szólunk vele, ahol magyarok nem laknak, de ha kifejezésbeli megrovás, olyan, mint jótalan, széptelen, szűztelen, bőtelen, száraztalan, vastagtalan.
*
maliciózus
fullánkos. margó parasztja vmnek (Nép.) (Nagybánya vidéke.)
*
másli
csokor. A csokor szó benne van a székely nép nyelvben, de sőt a finn-nyelvben és a kinai nyelvben is. A finn-ugor szótár szerint chinai.
*
matrica
levonókép.
*
matt
fakó, fakó arany stb. Néha eredeti értelmében is holt p. holt zöld, holt piros, holt kék. Átellenese az eleven zöldnek s más eleven szinnek. Még gyakrabban alkalmazható a szinek mattságára: tompa. A homályos elméjü emberre már a kódexek korában mondogatták: tompa elméjü. Hangra, ha nem cseng, nem kong, nem zeng, mondjuk: tompa hangú. Hát miért ne mondhatnánk a szinre is; ha nem fénylő, nem csillogó: tompa. Depersze éreznünk kell, mikor mondjuk fénytelen? mikor: fakó? mikor holt? mikor: tompa?
*
medium
közlő.
*
megemberelni magát (ermannen sich)
Száz más szó van, amivel ez helyettesíthető. De megemberelni magát épp olyan velőtlen szó mint volna: megasszonyolja magát. N. Visszaható ige.
*
meggyőződés
Ha nem más győzött meg valaminek az igaz vagy helyes voltával, nem lehetek



Gárdonyi Géza: Magyarul így! 124.oldal
(Forrás: http://osnyelv.hu) 202 / 124.
meggyőződve. Akkor se, ha ~bizonyosnak érzek vagy tudok valamit, vagy igazamat tudom.
*
meggyőződéssel
igazának bizonyosságával.
*
meghiusul (meghiusit)
Jó szó a maga értelmében (mikor valaminek a hija, hiánya, megüresedése a mondanivaló). De nem jó ha arról van szó p. (mint a háború folyamán sokszor olvastuk, -) hogy a támadás a kemény ellentálláson megtört, vérbe omlott, megsemmisült.
*
megjuhászodik
Értelmetlen szó ehhelyett: megjuhodik. Merthiszen minidig a megenyhül, lecsitul, hamarjában csökken a dühe v. a bátorsága smf. fogalmak szinonimája. Mi értelme ebben a juhász szónak? Nem fogadom el Simonyi (A magyar nyelv 349.) magyarázgatását, hogy a régiek a míveltető juháztat alakot gyakran használták volna, de juhásztatnak ejtve a nép nyelvérzéke az engesztelődést azután a juhászhoz illő alázkodásra fordította vissza és így szokta meg a juhászodik alakot. A nép juházikot
mond ma is. A juhászodik az irodalmi nyelv szülötte. Arany János még így írja: »Nem rí oly erősen, egy kicsit juházott.«
*
megjegyez (bemerken)
A német Merk = jel, jegy. A magyar is teheti ugyan, hogy megjelez, megjegyez egyetmást, de nem jegyez akkor, amikor állit, vél, gondol, ró, felró.
*
megközelithetetlen (unnahbar)
Ez ugyan jó szó, ha a távolságról is benne van a gondolat, de rossz ha valami hozzáférhetetlen.
*
megy (geht)
Németes ezekben: Die Maschine, die Mühle, die Uhr geht == A gép, a malom, az óra jár. Wie geht's == Hogy van? Hogy áll az egészség? Hogy forog a kerék? Milyen a sorsod? Hogy élünk? Das geht nicht! == Megálljunk! Nem oda Buda! Hátrább az agarat! Tiltakozom! Megtiltom! Geh! == Eredj! Lódulj! Tágulj! Félrébb! (A magyar akkor mondja menj, ha valakit megállapított cél felé indít. Akkor is gyakrabban: eredj! Der Pendel geht hin rund her == Az »inga« ide-oda leng. Az inga sétál v. jár. (A magyar óra sohase megy, hanem jár. Az idő azonban megyen.) Er ging und klagte es meinem Vater == Atyámhoz járult és panaszkodott neki. Geh mir aus dem Augen == Eredj a szemem elől. Távozzál! Pusztulj innen! Geht aus G-dur == G-durból indul. Der Stich ging durchs Herz = A szúrás



Gárdonyi Géza: Magyarul így! 125.oldal
(Forrás: http://osnyelv.hu) 202 / 125.
átjárta szívét, v. átverte, v. áthatolt a szívén. Es ist Leichter dass ein Kamel durch ein Nadelőhr gehe stb = Könnyebb átjutnia a tevének a tű fokán. In Erfününg gehen == teljesedik. Das geht mir in die Fingerspitzen == Az ujjomba szökik (a vér?). In seinem Verderben gehen == Vesztébe rohan.
Es geht jetzt ins 21-ste Jahr == Most lép a 21. évébe. Auf den Grunde gehen == Dugába dől. Kárba vesz. Semmire válik. Das geht ihm nicht in den Kopf == Ez nem jut a fejébe. v. Nem fér a fejébe. Épp ily németes: - Mi megy ma a színházba? (Mit játszanak? Mi van szinen?) Más efféle németség: messzemenő (weitgehend): tág, elnyuló, terjedő. hogy megy a búza? - hogy kél? Vigyázz tehát: Mikor a megy más szóval helyettesíthető, akkor az a másik szó a helyes.
*
megy - megyen
Ugyanaz a törvény rá, mint a nincsnincsenre.
*
mellék-ajtó, mellék-oltár s másegyéb
A Seiten-thür, Seitenaltar stb. majomalkotása. A magyar azt mondja: kisajtó, kisoltár.
*
melléknév (Beiwort)
Megnehezíti a nyelvnek a tanitását és a tanulását a grammatikászoknak ez a szava is. Merthiszen melléknéven első hallásra a csúfnevet érti a magyarföldi tanuló. Vagyhogy a megkülönböztető nevét valaminek az egynél több között. Mért volna az almának mellékneve romlott? Magyar ész szerint az alma mellékneve masánszki, pónyik, pogácsa, szercsika smf. Ha azonban az epiteton[*jelző(görög)] beiwort nevét milyenző szónak mondom az iskolában, tanulónak egyszerre világos. Akkor aztán nem kell a főnév-szó se, - szimplán csak névszó lehetne az. Mert igaz, hogy a piros is név, - színnek a neve, - mondja a grammatikus, mégis az a magyar észjárás szerint nem név. »Mi ennek a színnek a neve?« lehetetlen kérdés a magyar fülnek. Azt mondja: milyen ez a szín? És igaz, hogy a 3 is név, számnak a neve, és igy a három is névszó. De mégis pesti-magyar kérdés a fülnek: Mi ennek a számnak a neve? A számot csak igy kérdezhetjük: Mi ez a szám? Mennyit irunk vele? Tehát ez a szó: számnév, magyarnak abszurdum. Szám-szó a jó szó. A mennyiség határozó pedig mégugyse név, mert magyar nyelv soha az elég vagy kevés szóra rá nem mondja, hogy az név. Ha pedig ez mind névszó, akkor az is névszó, hogy: irok, mert cselekvésnek a neve. Ha színnek, mennyiségnek a szava névszó, mért ne volna névszó ilyen észjárással a cselekvésnek neve is? Aztánhát, ha annyira szent nekünk Arisztotelesz, hogy görögnyelvi okosságait nem hagyjuk a görög nyelven, gondoljuk csak meg, micsoda vesződség a tanitóinknak és micsoda kábitó munka az iskolás gyermekeinknek melléknévnek nevezni az olyan szót, amely nem is mindig mellék. A néptanitó egy csomó ujságpapirost szeletel szét a gyermekeknek: - Keressetek benne mellékneveket! A gyermekek aztán találnak ilyen mondatokat: A vadszőlő levele őszszel piros. A honvéd kardja az ütközet után markolatig



Gárdonyi Géza: Magyarul így! 126.oldal
(Forrás: http://osnyelv.hu) 202 / 126.
véres volt. Az iskolák a járványos betegség következtében üresek. Javaslat: Vessük ki a főnév, melléknév, számnév szavakat a nyelvtanunkból, s legyen: névszó a Harptwort, milyenzőszó a melléknév és számszó a számnév. (A mennyiséghatározó épp úgy nem névszó, mint ahogy nem névszók a célhatározók, módhatározók.)
*
melléknevek fokozása
A nyelvtanainkban csak négyféle a
fokozás: szép, szebb, legszebb, legislegszebb (a második fok suffixumos bb, a harmadik s negyedik fok prefixumos leg, legis.) Pedig ötféle a magyar fokozás! Ötféle! A középfoknak nevezett szebb után a mégszebb következik. S ez nem mosolyogni való. Merthiszen más ha összeirom: mégszebb, más, ha külön irom: még szebb. Külön irtan a még időhatározó, a német schon. Egybeirva a milyenző szóval azonban noch, noch mehr. Más ha a boltos azt mondja: - Van még szebb is. S más ha azt mondja: - Van mégszebb is. Más, ha valaki azt mondja: - Még egy napot várok. Más: - Mégegy napot várok. Gondolom, kissé képtető ez a jegyzetem, hát gyujtsunk hozzá gyertyát. A még a nyelvtanainkban és szótárainkban időhatározónak és kötőszónak van mondva. Simonyi mind a kettőt a maig (ad-huc) szóból származtatja. De a Kötőszók cimü könyvében már ö maga is pedzi: »Ebből az eredeti időjelentésből fejlődött a még hozzáadó ereje stb. (95. lap.) A köznyelv mármost e kötőszói méget leginkább tetéző, fokozó kapcsolatban alkalmazza. (U. o.)«
Hát a -bb és a leg-, - meg a legesleg-, nem tetéző, fokozó valami-e? S vajjon nem következetes-e a fokozás, ha a második fok a
mégolyanabb?
Nyelvünk természetének ez a nem ismerése az oka, - no meg hát a tisztelt germán kaptafa, - hogy a még-et a fokozásokban maguk a professzorok is külön szónak írják. Dehát a leg is külön szó volt valamikor és nemcsak milyenző szókat előzött és előz ma is. A kódexiróink mindig külön írják: legh nagyobb, leg méltóságosb, leg azonnal, leg első, leg ottan. Példák az igazamra:
Eszünk még ropogósabb malacot is. Olvasva nem tudjuk, hogy a még az eszünkhöz kapcsolódik-e? vagyhogy a malachoz.
*
mellény
Alig százéves szó. Vélhetőleg Barczafalvi gyártmánya, a népi lajbi helyett és úri zsilé helyett. De ha mellény szó jó
volna, a fejény, lábány, nyakány is jó volna a kalap, cipő és gallér helyett. A kalap is tót szó[*Etimológiájához: Padányi Viktor: Az etruszk származás újabb megközelítése. II. fejezet], a cipő is. A gallér meg nyilván francia. A névszók csereberéje minden nemzetnél szokásos s különösen gyakori a ruhák és ruharészek elnevezéseinek elfogadása. Hiszen még a francia se restelli, hogy a magyar sujtás szó a szavai közé jutott. Mink meg, ha mindazt le kellene vetnünk, amit idegen szóval viselünk, aligha állhatnánk fotografus elé. Nekem bizony rosszabb a korcs magyar névszó az olyan idegen szónál, amelyik nem ront a nyelvünkön. Ha másnak más a véleménye, akkor hát csak vegye elő Barczafalvinak a kaptáját s jöjjön a fejény, lábány, nyakány, combány, csuklány, szárány, bokány és még vagy húszezer más- ilyen névszó is, azok helyébe, amelyek idegenből valók.
*



Gárdonyi Géza: Magyarul így! 127.oldal
(Forrás: http://osnyelv.hu) 202 / 127.
méltányol
Micsoda szó az a méltány? S minek méltányol valaki, ha méltathat is? Kazinczytől kérdezhették volna a kora társai, akik a méltánylás, méltányos szavakat faragták a régi méltatás, méltó helyett. A méltányol helyett különösen a régi jó és ma is széltében hallható megbecsül járja mindenfelé, ahol még hálaistennek magyarul beszélünk. Ritkább forgókban: érdemül ró, javára ir.
*
menazséria
Noé bárkája.
*
mendikás
garabonciás.
*
menetrend
Ha magyar ember irta volna először papirosra a Fahrordnung magyarját, bizonyosan igy írta volna: ~járatrend. Mert hogy mi a különbség a menés és a járás között, német eszü ember soha míg e világ, meg nem értheti.
*
mennyiség, milyenség
Talán nem lehetünk meg nélkülök, de legalább ne szaporítsuk: hovaság, merreség, mikorság, holság, hogyanság szókokrcsokkal.
*
mennyiségtan
Ha a mathematika mennyiségtan, akkor a geometria mekkoraságtan.
*
mérleg
Czuczor-Fogarasi szerint helyesen alkotott szó az ütleg képére. Azonban az ütleg voltaképpen ütlek, csak épp asszonyosan irjuk, mintha irnánk kébzelet. Igenév, mint pl. fogdmeg, nefelejcs.
Ha tehát az ütleg nem leg-képzős szó, mint ahogy a -lag -leg nem is ragad igéhez, akkor a képére vert szavak se jó magyar szavak.
*
mérlegel
helyett a régiek latolnak, ~fontolnak, ~mázsálnak, vagy: fontba tesznek, ~fontba vetnek.
*
mérvadó, mértékadó



Gárdonyi Géza: Magyarul így! 128.oldal
(Forrás: http://osnyelv.hu) 202 / 128.
A mértékadó mint szó, helyesebb. De kevésbé használt, ezért szokatlan.
*
mészárol
V. ö.: kovácsol.
*
mészáros
Nem remélem, hogy szemétre vethetem ezt a tót szót, de mégis szomoritón különös, hogy a magyar Somogyban ~tislér az asztalos, a tán még magyarabb Szegeden fisér a halász, és országszerte mészáros a vágó, nem is említve a feledésbe mult kaszabot. A vasáros vasat árul. A boráros bort árul. A mészáros mért árul tehát húst?
*
meteorologiai intézet
idővizsgáló intézet.
*
methodus
eljárás, járás, kezelés, olykor: fogás.
*
mi és mink
A mi és mink között való különbség: N. Nyelvtörténeti szótár.
*
A Miatyánk magyarsága.
mi atyánk == én fiam, én egyetlenem. ki vagy a mennyekben == Pál ki vagy a házban. te neved stb. Másnak neve nincs megszentelésben, tehát csak neved, országod, akaratod. e földön, mint a mennyben, nem pedig miként a mennyben, azonképpen a földön is, ne vigy minket - bizonyára ne engedj.
*
mielőtt
Mielőtt a kakas szólna... Magyarosan:
A kakas még meg se szólal... V. ö.: Mielőtt és miután. Lehet-e a nyelvünkben mondatkezdet?!? Miután fölöltöztél, indulj. [*Magyarosan: Fölöltözés után indulj!]
*
milyen, minő
A mily, milyen névmás a 18. század második felében jelenik meg. A minő 1792-ben (Sz. D.). Azelőtt mindig a minemü és mely szerepelt helyette.



Gárdonyi Géza: Magyarul így! 129.oldal
(Forrás: http://osnyelv.hu) 202 / 129.
*
mime
Ez is olyanféle szó, aminőkre Kazinczy azt szokta írni: »Gyönyörü, kimondhatatlan kedves, élni fogok vele irásaimban, de ird meg kérlek: mit jelent ez a szó?« Ámbátor hát Kazinczy tudott görögül: mondatban illesztetten kitalálta az értelmét, ha a mímel igét csak magában állón kapta volna, aligha értette volna meg. Magyarban a mím szó ismeretlen, gyökeretlen, tehát a hajtása se magyar. A képjátszó volna a helyes névszó. Igének meg tán a színlel.
*
mindegy
Alleseins értelmében. A Nyelvtörténeti szótár szerint Pázmány előtt igy nem mondták. Hát hogy mondták? Egy, akár-akár, mindenképpen egy, legyen, jőjjön, csakaz, ugy-is... csakegy, nem baj, sebaj, egybab, egyszösz, egykutya. Az én írásomban: »De most már mindegy, teljes bizonyosságot akarok.« Javitottam: De most már kék vagy zöld: (Szunyoghy.) De a -hat-het megengedő vagy mi nevü ige ragozással is magyarosabb. (Ha immáron kiirthatatlan germán is, legalább az irók váltogassák magyarosabb szavakra, ahol csak lehet.)
*
mindegyik (jeder)
A Nyelvtörténeti szótár szerint a mindenik alak élt a régi nyelvben. Mert a régiekben még tisztán élt a
magyar nyelv. A mindegyik képtelen szó.
Mert vagy mind, vagy egyik. De mindegyik, idegen szájába való hibás beszéd. S mind a töve a szónak, s a mindenik szó a
valamennyinek a szinonimja, tehát mindenik a helyes és nem a mindegyik.
*
minden áron (um jeden Preis)
Többnyire e helyett került forgalomba: törik-szakad, mindenképpen, minden-okvetlen (ószó), erőnek erejével.
*
semmi áron (um keinen Preis)
Olyan nincs! Majd ha fagy! Nem oda Buda!
*
mindenek (omnia)
Mind-nek nincs a magyarban többesszáma mert már egyesszámában magában foglalja a többest is. Mennyire elnyugatiasodott már a nyelvünk, láthatjuk abból, hogy a mindenekelőtt-szót olyan magyar szónak érezzük, mintha Árpád apánk hozta volna Ázsiából. Hát mi az a mindenek, amit majd ezután mondunk, ha már előtte elmondtunk valamit? S ebédelhetünk-e ugy a beszéd után, hogy mindenekből eszünk, ami az asztalon van? Dehát egynémelyik mindenek annyira benne van már a beszédünkben, hogy még a



Gárdonyi Géza: Magyarul így! 130.oldal
(Forrás: http://osnyelv.hu) 202 / 130.
származását ismerve is magyarosnak érezzük. Latinból jött, de ezer magyar év levegőjének patinája van rajta. Maga az irástudatlan nép is azt érezné idegennek, ha igy beszélnénk: minden szent ünnepe, három király napja, minden szem Tebenned bizik...
Én hát csak figyelmeztetésül jegyzem ide ezt a szót is: ne szaporítsuk az efféle pluralisokat.
*
mindenki
Az ónyelvben: kiki vagy csak minden. Faludinak a csinálmánya. Az iskolák terjesztették el. Pedighát eredetileg épp olyan rossz szó, mint volna mindenmely.
*
mindig (immer)
Gyakorta helytelenül alkalmazzuk ehelyett: egyre. A németnek persze nincs egyre szava, tehát mink is elvetjük.
*
mindnyájan (alle, insgesamt)
De pesti-magyarul az insgesamt is mindyájan. Pesten kivül azonban
valamennyien, valahányan. Ha a pesti
magyarnak ez a szó kellene: valamennyien, azt mondja: mind kivétel nélkül. (Ohne Ausnahme). Hibás tehát a bibliai
forditásokban is: igyatok ebből mindnyájan, latinizmus. (A mindnyájan különben jó szó. Az ónyelvben is megvan. Csak akkor rossz, ha a valamennyien helyett írjuk vagy mondjuk.)
*
minekutána (demnach)
Nekünk ez a szó fölösleges, mert nem alkotunk egymásba kanyargó mondatokat. Különben is rajta van a törvénytelenség
bélyege: Nincs minekutánam, minekutánad, minekutánunk, minekutánatok. Vessük vissza a majomszótárba.
*
mint (als)
Tényleg mint gazda, Apponyi nem első == Való, hogy Apponyi gazdának nem első, de... Ferenc József, mint ember. == Ferenc József embernek. Kossuth, mint hirlapiró. == Kossuth hirlapirónak. Már Páriz Pápai mint kihalt szót említi. (Szily Ny. u. sz. 139.) == Már P. P. kihalt szónak említi... Csak mint lantost bocsátnak eléd. (Teozófia III. 45.) == ...lantosul... A testvér közelebb van, mint a sógor. == Közelebb az ing a csuhánál. (Decsi.) A mint alkalmazása mindig germán, ha -nál -nél -el helylyel irtható vagy -ul -ül raggal. Ha azt
mondom: közelebb van, mint a sógor, magyar értelemben hiányos mondat. Értelme: A
testvér ott van, ahol a sógor: közelebb... Az hiányzik, hogy mi az, aminél közelebb van? A nádort jobban kell tisztelnünk, mint a királyt. (Legfeljebb ha kettös pontot teszünk a vessző helyére, akkor tiszta. De ha azt mondom: ...jobban kell tisztelnünk a királynál, - az értelem világos.) A mint Simonyi nyelvtanának helyes megjegyzése szerint: a dativusos egybevetéssel különböztet. Öcsémben jobban



Gárdonyi Géza: Magyarul így! 131.oldal
(Forrás: http://osnyelv.hu) 202 / 131.
bizom, mint a bátyámban. De ez is németes. A magyar inkább hogynem-et mond. Az ilyen mondatban is: Istennek inkább, mint az ördögnek, a mint helyett hogysem, hogynem a magyaros. Balul ne értsük: A magyar mint nem rossz szó, die mink nem szorultunk rá, hogy annyiszor mondjuk, ahányszor a német. A német kevés szerszámu ember: egyazon szerszámmal fur is farag is. A német csak a mint (als) szóval tud hasonlitani. A -nál -nél ul -ül hiányzik a nyelvéből. Ebben is tökéletesebbek vagyunk a németnél.
*
mintegy... (als ein...)
A hasonlitások mostanában már a németes mint egy-gyel járják. Hála Budapestnek! Pedig a magyar igy beszél:
Kemény mint a kő. Éhes mint a farkas. Iszik mint a török.
Mennyire logikás ez a megkülönböztetés, ime a bizonyitó példa: Unalmas mint egy orosz regény. A magyar ember megérti, hogy valamelyik orosz regényre gondol a hasonlitó. Ha azonban azt mondom: Unalmas, mint az orosz regény, minden orosz regényt unalmasnak mondok vele. Ami igaz is.
*
mint olyan (als solche)
Tudós könyvekben még gyakorta előforduló németség. Magyarul többnyire e szó helyét bitangolja: magában.
*
misanthropia
világutálat.
*
miseriek
orvos-barátok. A francia: misere = inség. Hibás a forditása Hugo Victor Les miserables könyvének. Mert nem Nyomorultak, hanem Inségesek.
*
mitesser
abag. (Pallas Lexikon.)
*
mit szól hozzá? (Was sagen sie dazu)
A latin is. A magyar rá mondja az itéletet, véleményt, nem hozzá. Ha hozzá mond valamit, akkor told, nem pedig vél.
*
mi van... -val, -vel? (Was ist mit dem...)
Ez a germán kérdés-forma csak a velejéig idegen ajkáról hangozhatik. A magyar lélek, ha azt kérdezzük tőle: Mi van Jánossal? éppenséggel nem
gondolhat arra, hogy mi történt Jánossal? Inkább furcsálja a kérdést. Merthogy ki van



Gárdonyi Géza: Magyarul így! 132.oldal
(Forrás: http://osnyelv.hu) 202 / 132.
Jánossal? érthető, de hogy mi van vele? legfeljebb élelemre vagy puskára vagy egyéb szerszámra érthető. Azt azonban nem így kérdezzük: Mi van vele? Hanem így: Vitt-e magával ezt vagy amazt? Van-e nála puska? Más forgókban:
Mennyire jár... ügye? Hol áll? Hol tartunk? Hol késik?
Vagy példákban: Mi van a szerbekkel? - Mit csinálnak a szerbek? Mi lehet a szerbekkel? Hol hagytuk a szerbeket? Hát a szerbek? Hol piroslik a rác bugyogó? Mi hir a szerbekről?
*
miután (nachdem)
Mink azt mondjuk: mikor, mikor már. A miután a minthogy helyett rossz. Táblabirói magyarul használatos germánság.
*
mód (weise, art, modus)
Ősrég behonosult germanizmus. De a paraj is behonosult, mégiscsak kivetjük. Különösen hatásban könnyen mellőzhető: a képp, -ként alakokkal, más forgókban meg ezekkel: forma, fogás.
török mód helyett törökösen, úri mód == úri élet, azonmód == azonképp, mi módon = mi formában. (Gondolkodok: mi formában távolithatnám el azt a házasságot) Néha el is hagyható: Valami különös módja volt az éneklésének. - Valami különös volt az éneklése.
*
modor
A mód-ból bodorított műszó, Vagyhogy a manier-ből németesült - manir magyarosult formája akar lenni? Ha olyan magyarnak szólok vele, akit még nem ujitott meg a nyelvujitás: - Micsoda kanászmodor ez? El nem tudja találni, hogy mi az a modor.
De ha viselkedést mondok modor helyett, bizonyára megért. Más fordulókban a modor: szokás, műveltség, úriság, mozgás.
*
Mondat.
A magyar mondat.
Ne halmozd a minősitő szókat. -----A szórend: A szavak fontosságuk szerint helyezkednek el. Az értelemnek felfüggesztése csak momentumig való lehet. A névszó oly fontos, hogy legfeljebb egy minősítés illeszthető eléje:
»Fa állt ott. Körtefa állt ott. Vén körtefa állt ott.«
Ha nem fontos mi fa, nem mondjuk: körtefa. Ha nem fontos a kora, nem mondjuk: vén.
S ha az a fa valami történetbe van beleillesztve, hogy nemcsak a vénségét kell ismernünk, akkor az idegenlelkü magyar iró igy jellemzi:
Egy vén, mohos oldalu, odvas körtefa állt ott.
Az igazi magyar azonban csak egy minősítést hagy a körtefa előtt. A többi minősités külön mondattá válik az írásban, vagy hátravetődik. Egy vén körtefa állt ott,



Gárdonyi Géza: Magyarul így! 133.oldal
(Forrás: http://osnyelv.hu) 202 / 133.
oldala már mohos és odvas. -----
Magyaros mondat.
Aki német szót mond magyar szó helyett: - Ostobaság parókát viselni vagy álfogat vagy géplábat vagy egyéb műtagot annak, akinek megvan a maga haja, maga lába, egyéb minden tagja. -----Hosszu mondat. A magyar mondat-alkotás törvényét a lélekzés szabja meg. Nyugodt embernek a lélekzése hosszabb és egyenletesebb, mint az izgatotté. Tehát a a nyugodt mondatok is hosszabbak. Ami azonban egy lélekzettel a kellő hangsulylyal el nem mondható, az már nem is magyar mondat. Tanulságos példák a népdalok, depersze az igazi népdalok. -----(Apróhirdetés.) Vak iparosok kérelme. Azok a vak iparosok, akik a Garai-utcában kosarakat, nádszékeket, keféket készítenek, raktáron tartanak utazó-, papir-, fa- és szénhordókosarakat... Helyesen: ...utazókosarakat, papirkosarakat, fa- és szénhordó kosarakat. Inkább többször irjunk egy szót egymásután, hogysem homályosan, mert elszédülünk az olvasásától, különösen ha még a folytatását is hozzáolvassuk: '...munka- és virágállványokat, kefék, seprők, lábtörlők, porolók is kaphatók, mosodai és pékkosarak javitását is elfogadják. -----
Hiányos mondat.
Nem jó elnevezés. Nem érezzük a hiányt. Hol ebben a hiány, hogy: esik. (Lám, a spanyol előre teszi a kérdőjelet. Én ha kiteszem, az esik-re is lehet vonatkoztatni.) Talán jobb: csonka mondat. A
csonkaság be van forrva s nem érezzük a hiányt, csak ha rágondolunk. Itt csakugyan a használat csonkitotta meg a mondatot, de annyira megszoktuk,
hogy nem gondolunk arra, ami elhullott.[*A Mindenható. A csengő megszólalt. A fűnyíró elromlott. Mindenütt elhagyatott a főnév (isten, berendezés, gép), de nem érezzük problémásnak, mert gondolatban hozzátesszük azokat. Ezek a jelzők nem lesznek főnevek, megmaradnak jelzőknek, de a mondat hámozásánál az elhagyott főneveket a jelző(i)k alapján azonnal és egyértelműen beazonosítjuk. Az író találkozott az olvasóval. A kinti üzent a bentinek. Stb. Hiányos csak annak lesz, aki nem magyarul gondolkodik.] -----Az európai nyelvekben, főképp a németben minden szó hüvelye a benne levő értelemnek. A magyarban a szavak olyanok, mint az üvegprizmák: az összerakásuk, elhelyezésük veti az értelmet, s ezért költői nyelvre a magyar a legalkalmasabb. A miénkben a fantázia szines, a többiben a szárazság. Példák: A népnyelv. Székely István. Viski. Gyöngyösi. Heltai. -----A mondatrészek és beszédrészek őrült elnevezései. Jelző, határozó. A jelző mindig határozó s a határozó mindig jelző. Más elnevezés kell.[*Ősi magyar nyelvtan?] -----A hangsulyos szó a mondatban maga mellett szereti látni a csikaját: az igét.
*
mondok
A professzor tönkre szekundázná azt az iskolást, aki ezt a szót leírná. Pedighát ha szólok jó, mért ne volna jó a mondok is? Egyiknek a töve: szól; másiké: mond.
*



Gárdonyi Géza: Magyarul így! 134.oldal
(Forrás: http://osnyelv.hu) 202 / 134.
morfondiroz
borong, magában füstölög.
*
morgue
halál háza, halál terem, halál-terme.
*
mosoly
Micsoda tántor! Vigyorral olvashatta még az iparos-inas is, mikor a gazdája háta mögött ügyes sompolylyal bepillantgatott az ujságba. Hizel nélkül mondom : remek szó! Bár azt hittem eleinte, hogy csak jámbor enyel. De ha már a mosoly megvan, hol marad a kucor meg az ácsor?
*
most - mostan
Nézd: itt - itten cikket.
*
mű (Kunst)
A mű a magyarnak művet jelent. Tehát ha valaki azt mondja: műköszörüs, az azt jelenti, hogy valaki műveket köszörül. Épp ilyen fából vaskarika a műtrágya, művaj, műtermék, műbor is, mert ha a
~galambtrágya azt jelenti, hogy a galambnak
trágyája, műtrágya azt jelenti, hogy műnek a trágyája; ha tehénvaj == tehénnek a vaja, művaj == műnek a vaja. A műves összetételek tehát csak az ilyenekben helyesek: műtárlat == művek tárlata, műkedvelő == művek kedvelője, műkereskedés = művek kereskedése. Ambátor az utóbbi helyesebb lenne igy: szépművek kereskedése, szépmű-kereskedés.
*
működik
Ezt is Bugáthnak köszönhetjük. Neki nem volt jó szó a régi mível, mívekedik, dolgozik, munkál, munkálkodik, cselekszik, tesz, jár. Csinált egy fölösleges és rossz igét és szüli a rosszakat, mint ahogy szülte is
csakhamar a közreműködik és ténykedik szót. Hogy mennyire ellenkezik a magyar nyelv természetével ez a működik szó, bizonyíték rá a dolog szó. Nem mondhatjuk dologkodik. Vagy a munka szó. Nem mondhatjuk munkakodik, hanem munkálkodik.
*
... mulva
Ha jó ez: Kis idő mulva megszólalt. Egy perc mulva meghalt.
Ez is jó: Kis pipa tömve leült. Egy pipa szíva fölkelt. Sok nyál köhögve lefeküdt. Nagy jég olvadva kitavaszodott. A vadász egy nyúl lőve hazatért. Be igy is, hallottam ám a néptől:
Kis idő multán. Kis időre rá. Egy perc nem telt belé. Idő multán. Idő multával. Egykét év és megnőnek a gyerekek. Az ónyelvben a kódekszjeinkben meg még mindenütt a mulván járja. Igaz, hogy a mulva is járja a nép ajkán,



Gárdonyi Géza: Magyarul így! 135.oldal
(Forrás: http://osnyelv.hu) 202 / 135.
dehát járja a jól áll is, meg a jól néz ki is, meg más sok idegenség, amit a nép fia a kaszárnyákból, a nép lánya az úri konyhákból, a nép örege a pesti ujságokból hord haza. De nehogy valaki rámolvassa a saját irásaimból, hogy vizet prédikálok, hát idejegyzem, hogy csak 1915-ben ötlött ez a hiba a szemembe. Elvégre én se születtem Minervaként.
*
munkatárs, iskolatárs
A Kazinczy-korabeli nyelvrontásból való ez a szó is. Magyar ember nem a munkának a társa, hanem a munkásnak. Éppúgy mint ahogy a házas embernek a társa házas-társ, hitestárs, nem pedig háztárs, hittárs. A magyar ember kenyerespajtást ismer, nem pedig kenyérpajtást. Épp ilyen korcs szó az elvtárs is. Az ó-nyelvben fél-nek mondták: Látjátok feleim szömötökkel.. Az ember-csoport együtt ha kicsi: bokor. Ha nagy: község, társaság, had, - polgári
értelemben is. Elvtárs helyett jobb lett volna a francia forradalom polgártárs szava is. Régi szó. Már a kódexeinkben is gyakorta megtaláljuk. Minek faragták ezt a rossz munkatárs szót, mikor az ónyelvben is megvolt már a munkás-társ.
*
műremek
N. borjusült.
*
mutat (zeigt)
A mutat jó szó, ha valaki csakugyan
mutat, de ha a sziklafal csarnoka templomot mutat (Jókai: Arany ember), akkor bizony német. Nem is gyüjtögetem rá a példákat, csak rámutatok erre a rút mutatra, hogy azok, akik a nyelvünket kincsükül becsülik, ügyeljenek rá, hogyan tele van az irodalmunk ezzel az akkuzativuszos mutattal, amely leginkább a mutatkozik igét veti ki a helyéből.
*
mutat (zeigt sich)
Nekünk csak valakire, valamire, valaki vagy valami mutathat.
Németeszü, aki igy beszél: A kultura csak néhány század alatt is mily fejlődést mutat.
A magyar igy beszél: A kulturában csak néhány század
folytán is mily fejlődés szemlélhető vagy látható.
A német: Csak az egymásra mosolygó szemek mutatták, hogy mindennek lehet örülni. A magyar:
...szemükön látszott...
Tehát német, ahol ezek helyett áll:
látszik, tetszik, kitetszik, láttat, érzik, éreztet, bizonyit, elárul.
Olykor e szavak helyét bitorolja: fitogat, csillogat.
*
-N



Gárdonyi Géza: Magyarul így! 136.oldal
(Forrás: http://osnyelv.hu) 202 / 136.
*
-n és -ban -ben
A mama a konyhán foglalatoskodik. A mama a konyhában van. Mért mondtuk amott: konyhán? Mért mondtuk emitt: konyhában?
*
nagy
A nagygyal kezdődő összetett szavak bizony rostára valók. Mink is mondjuk ugyan: nagy
fogu, nagypipáju, nagylábu, de elvont értelmű milyenesitő szavunk annyi sok van, hogy nem szorultunk rá a nagyos összetételre. Nekünk a becsesnél becsesebbet nem kell nagybecsünek tóditanuk, mert a becses már magában is nagybecsü. Ha valaminek kicsi a becse, akkor már nem becses. A kisbecsü szó nem illik bele a magyar nyelv szótárába. Épp igy nincs
nagybátya, nagybácsi, nagynéne, csak bátyja és nénje a magyarnak. Ha éppen különböztetni kell, a testvérbátyánkat és nénénket különböztetjük a bátyánktól és nénénktől.
*
nagy
»Ki volt nagyobb?« Magyarul: Ki volt különb?
*
nagykoru (grossjährig)
Mondjuk ugyan mink is: kicsikorában, nagykorában, de jogi, törvényi értelemben, ha magyar ember irta volna meg azt a törvényt, bizonyára érett és éretlen kort különböztetett volna meg. Mert nekünk a kiskor legfeljebb ha tizenkét évig terjed. A 23 éves legényt magyar észszel nem mondjuk kiskorunak.
*
nagylelkü (magnanimus-a)
nemes kislelkü (kleinmütig) == gyáva s még vagy 300 kifejezés.
*
nagyon ( sehr )
Jó szó a maga helyén, hiszen már a kódekszek korában is irták, mégishát nem mondhatjuk: nagyonkicsi, nagyon apró, nagyon vékony smf. az igen helyett. Nézd: igen.
*
nagyszerü (grossartig)
V. ö.: egyszerü.
*
nagyszivü (grossherzig)
nemes szivü, emberséges, bibliai ember.



Gárdonyi Géza: Magyarul így! 137.oldal
(Forrás: http://osnyelv.hu) 202 / 137.
*
nagyzol (aufschneiden, prahlen)
A nagyzás jó szó, ha a nagyozás röviditéseképp is, mert a z vagy l igeképző a szótár minden szavához járulhat. A nagyzolás (grosstuerei) azonban nem jó szó, mert a zvel képzett igékhez még külön -ol, -öl képzöt nem ragaszthatunk. Mondhatom: apróz, szamaraz, tisztáz, kendez, de nem mondhatom: aprózolás, szamarazolás, tisztázolás, kendezelés, vagy pláne kendzelés. S ebből világos, hogy a nagyzol ige se jó. (Hacsak nem egyes számú második személy az igeragozásban.) Nagyzol helyett mondjuk: dicsekszik,
dicsőködik, kérkedik, túllő. Magasan űl vagy lép, vagy pök, vagy lát, parádéz. Istenem, beh gyönyörü bősége a nyelvünknek, hogy csak ezt az egy igét is száz meg százféle szóval fejezhetjük ki.
*
naprendszer (Sonnensystem)
Többnyire nem a rend se nem a szer forog szóban, hanem a nap meg a belőle származott csillagok egybefoglalt megnevezése. Mihelyt származásról beszél a magyar, a család fogalma szerint terem az uj szó az elméjében. Naprendszer tehát magyarul: Napcsalád. Furcsa ugye a magyar szó az elpestiesedett füleknek. Nekem az volna furcsa, ha a család szó helyett azt kellene mondanom: emberrendszer. N.: bolygócsillag.
*
nekszus
kapocs, csatt.
*
nedves-e a kép?
Az olajfestmény nem nedves mig meg nem száradt, hanem nyirkos. Mert a belőlről kiszivárgó nedvesség minekünk nyirok. Persze a német iskolákból kikerült magyar festők magukkal hozták onnan a németes kifejezéseket is.
*
nélküli
Földnélküli János
történetét tanultuk és tanulják ma is a középiskolai magyar fiuk a miniszterileg jóváhagyott tankönyvekben. Igy rontják a magyar nyelvet. Vagy micsoda kifejezés volna: Falun meznélküli lábbal járnak a gyerekek. Nem ér egy fülnélküli gombot. Hét nevelésnélküli gyermek apja.
S hogy hogy szüli egyik korcs a másikat, nézd: drótnélküli telegráf, füstnélküli lőpor, szájpadlásnélküli műfogak. Mintha a -talan -telen alkotó nem is volna a nyelvünkben.
*
nélkülöz (entbehren)
Nem törvénytelen gyermeke a szóképzésnek, merthiszen igét képezni nálunk minden szóból lehet. De mégis nem



Gárdonyi Géza: Magyarul így! 138.oldal
(Forrás: http://osnyelv.hu) 202 / 138.
nélkülözi a magyar a kenyeret, mikor nincs kenyere.
*
nem csekély... nem sok... nem nagy...
Német: Ich zeigte ihm mit nicht wenig Stolz. ...der deutsche Merkur nicht wenig zu dem Rufe der Stadt beitrug (Gőte autob.) ...Graf Görtz mich nicht ungern zu sehen schien. (U. o.)
*
némileg
némiképpen.
*
nemzetiség
Nézd: emberiség.
*
népfelkelelő
A német ugyan Landstürmernek mondja, de népfelkelés: Volksaufstand. Népfelkelő épp oly buta szó, mint volna néplefekvő. Vagy ha ehhelyett: lázadó nép, vásározó nép, arató nép s másefféle, azt mondanánk a benne levő egyes emberre: néplázadó, népvásározó, néparató.
Micsoda magyar ember lehet az, aki ilyen szavakat csinál!
A népfelkelő csupán a megyét védi, tehát lehetne megyevéd, a honvéd és az ügyvéd kaptájára. A véd éppugy lehet magányos szó, minta vád. Tehát a hivatalos nyelvben lehet megyevéd, a köznyelvben medve. Régente a bakát talpasnak mondták. Mért ne lehetne a landstürmer medve? Ez pedig nem figura, csak a szokatlanságán nevethetünk eleinte. Merthiszen ha a fürészelő állvány bak lehet, az emelőgép: daru, a horgony: macska, - az ugrófa: csikó, a római magyar papnövendék: rák, - az elsőéves jogász gólya, mért ne lehetne a népfelkelő a köznyelvben medve? Különben hát az állatnevek komolyan is
családnevek: Holló, Sas, Csuka, Varju, Ürge, Rigó, stb.
*
népszerü, népszerütlen
Mi lehet az a népszer? Pipa? Acél, kova, tapló? Illemből nem kérdem csak a bagót. Ha valakit kedvel a nép, az ugyan nem népszerü, hanem csak népkedveltje.
S ha valaki iránt kedvetlen a nép, az se népszerütlen, hanem: idegen.
Könyvkiadás se lehet népszerü, hanem népi, népies, népnek való. N.: Alkalomszerü.
*
név-elő
Magyar szó volna, de a régi nyelvben ismeretlen. Szily szerint Benyáknál 1783. tájban jelenik meg először. Azóta a nyelvtanokban a, az mutató szó neve. Csakhogy tisztelt nyelvtudós urak, gyanús nekem ez a név-elő: törvénytelen eredetűnek nézem. Azt vélem, hogy a böjt-elő, kéz-elő az



Gárdonyi Géza: Magyarul így! 139.oldal
(Forrás: http://osnyelv.hu) 202 / 139.
anyja s úgy vettük el a lányát, hogy nem néztük meg az anyját. A Nyelvtörténeti szótár ,ezt a négy elő-s összetételt tárja elénk: böjt-elő, homlok-elő, kéz-elő szügy-elő. Dehát a böjt-elő szó a
Winkler kódekszben és Erdősinél (16. lap) nem böjt-elő, hanem böjt elő-hó, aminek
bizonysága az utána következő böjt-máshó és tél harmadhó. Ha böjt-elő magányosan áll, az csakis böjtölő lehet, amint hogy nincs
kereszt-elő, mesz-elő, resz-elő, térd-elő, delelő, (déllő, délelő), ebéd-elő (ebédlő), és sok más elő. Csodálom, hogy a Nyelvtörténeti szótár szerkesztőinek nem tünt fel, hogy a kézelő valamiképpen rokon ezzel a szóval: talpalló, ami szintén ruharész. De az is lehet, hogy a homlok-elő szó zavarta meg az itéletöket. Ez az egy szó kétségtelenül igy hangzott, s a női viseletben a főkötő alá kötött kis patyolatot vagy gyolcsot nevezték így. Az elő azonban itt csonkult szó: eredetileg homlokelőkötő lehetett, csakhogy azt a hosszú szót rövidre fogták, épp ugy, mint ahogy a hosszu keresztneveket megrövidítik. Az is lehet azonban, hogy a homlokelő éppugy igenév, mint a szügyelő, nyakló, hasló. Nyelvtudósok dolga akkor, hogy kivakarják: mért lett belőle homlokelő, s nem homlokoló.
A nyelvtanok azt tanitják, hogy kétféle névelőnk van: a (az) és egy. Nem igaz. A magyarnak nincs névelője. Az a-ban az-ban mindig mutatás, rámutatás van. Tehát nem névelő, hanem mutató-szó. Az egy pedig számnév még akkor is, ha sulytalan.
*
nevezetes
E szavak helyét bitorolja: neves, jeles, kitünő, kiváló, kincses, értékes, nagy, döntő, tekintetes s egyebek a mondat szerint.
*
nevezetesen (nämlich)
A régi magyar ehhelyett azt mondta: egyem. Az egyemből lett később ugyan. Az
osztrák-magyar eszű embernek persze jobban tetszik a nevezetesen és a tudálékosnak a tudniillik, - két velőtlen szó. Tehát:
ugyan, ugyanis, ez, ezek, sorra, sor szerint, rendre, rendszerint.
*
névmás
A magyarnak idegen a sok kötőszó, meg a sok névmás. A hangsulyos beszéd rövid mondatokban jelentkezik. A névmás meg azért ritkább nálunk mint a németnél, mert mink a világos beszédet szeretjük. Merőben német kalamárisba mártotta a tollát az a stilisztikus professzor, aki azt irta, hogy a szavak ismétlődését névmások alkalmazásával kerüljük el. A névmás többnyire rútabb, mint maga a szó. Névmást, akármilyet is, a magyar csak ott mond, ahol nem lehet meg nélküle.
*
nézet (Schauung)
A látás és nézés (schauen, sehen) megkülönböztetése a németnél nem oly határozott, mint nálunk. Mert a német ilyeneket is mond: Hinter sich, um sich schauen. A magyar nem mondja: maga mögé lát, maga körül lát. Nem fordítja látással Geibel e mondatát: Wo vom Berg die Burgen schauen. [*]
Eszerint a nézet szót csak német agyvelejü ember mondhatta először a látat helyett. Ő fordithatta a Weltanschauung szót világnézetnek. A magyar agyu embernek



Gárdonyi Géza: Magyarul így! 140.oldal
(Forrás: http://osnyelv.hu) 202 / 140.
inkább világ-értés, világ-ismeret az.
A látat annyira szokatlan, hogy nem is merem ajánlani, de a nézet sokszor a látat helyét bitorolja, a látszat pedig már nem szokatlan szó, hát legalább ezt ne felejtsük. Ez az én nézetem == véleményem. Igy gondolom, vélem. Nézet == tekintet, látat, látszat. Ránézve (betrachtend). Hibás, ha ehhelyett áll: neki.
*
nincs - nincsen
A nincsen többnyire mondat végén, vagy ha hangsuly van rajta. De ha mondat végén igen súlyo szó előzi meg, akkor is rövid. Pl. Rövid kis mese, s mégcsak befejezése sincs. Nézd: az itt -itten cikket.
*
nivó
szin, szint.
*
nos (also?)
A magyar ember, ha beszédre szólít valakit, azt mondja: no? vagy: nohát. Mert a magyar tudja, hogy a nos ennek a röviditése: no és. Hát igy nem lehet kezdeni a beszélgetést: no és. Persze az ilyeneket a Ballagiban gyökeredző magyar nem tudja.
*
notabene
igazis.
*
-nő
barátnő (Freundin), tanitónő, grófnő s másefféle. Szily: Magyar nyelvujitás szótárában (237. lap, fölülről 8. sor), irja: »Kazinczy nem ügyelve Verseghy figyelmeztetésére igy nyilatkozott: »Noha né a névszók után nem egyebet tészen, mint feleséget p. o. királyné: a király Feleségét jelenti, de mivel nincsen olyatén végszócska, formáló szócska, mely nőstényt jelentene, mint ezt jelentik a német nyelvben az inn, a diákban[*latinban] az a vagy ix, vagy issa szócskák, azért az okosság azt kivánja, hogy jóra indult szokást (Folsenics kezdéseként)[*?] ne hátráltassuk, hanem segéljük s igy engedjük meg, hogy né annyi tevő szócska is legyen, mint p. o. a Németeknél az inn s igy tágitsuk a nyelvünket.« Kazinczy itt is németesiti a nyelvünket. És főleg mert a németre gondol elköveti azt a hibát, hogy a né-t a szóvégére akasztja. A magyarban előre akasztódik a lámpás és utána toppan be a hordozója. Magyarban nincs barát-férfi, tehát barát-nő se lehet. Nincs tanitó-férfi, tehát tanitó-nő se lehet. Nincs szinész-férfi, tehát szinésznő se lehet. Ellenben lehet mondani: fiu-batátom, leány-barátom, férfi-tanító, nőtanító, férfiszinész, nőszinész. Példák a régi nyelvből. »Mutass egy szót a szentirásból, amelyben tilalmas volna a bak barátoknak a házasság.« »Öszvehijja asszony-barátit.« (Nem barátnőit!) » Asszonybarátim, jer ugymond, igyunk!« »Hadd sírjak az én szüzességemen leánybarátimmal egybe.« »A leány azt megtudván egy jó leany-barátjával



Gárdonyi Géza: Magyarul így! 141.oldal
(Forrás: http://osnyelv.hu) 202 / 141.
összebeszél.« Egy felnémeti embertől hallottam: »Nálunk három tanító van, de az egyik asszony-tanító «.
Mennyire balga ennek az idegenségnek megtartása, ime rá példa a Révai-lekszikon. (I. 457.) ~Alma Tadema neje szintén festőnő volt. Szily megborzongva tapasztalja (Nyelvujitás szótára idézett helyén alulról 4. sor): »Írónő, művésznő, tanítónő, táncosnő még egy szótárunkban sincs meg.« Hát ne is legyen! Mivel helyettesitsük azonban a sógornőt,grófnőt? A schwagerin meg a gräfin épp oly
német szó, mint a zsemlye meg a sámli. Ha átvettük a baglyot, átvettük a huhogását is. Az bizonyos, hogy a régi magyaroknál s a népnél ma is a hugom, néném járja a sógornőm helyett, s ha olyannal beszél a nép, aki félreérthetné, megtoldja: testvérhugom, testvérnéném. [* Fiatalabb=húg, idősebb=néne, együtt: nő+vér.] A grófság nem magyar méltóság, tehát az ily cimzéseket úgy forgatjuk a beszédben, mint az idegen szavakat szoktuk. V. ö. még: tanárnő.
*
- NY
*
nyárspolgár (Spiessburger)
Az ilyen elnevezések anekdótából, versekből származnak, mint nálunk a kabai asszony. S nálunk nincs az az egynyiratú
polgárság, amely a németeknél, tehát nincs szükségünk a nyárspolgár szóra.
*
nyulánk
A Nyelvtörténeti szótárban az -ánk -énk melléknévképző ebben az egy szóban szerepel. Az élénk, falánk nincs a szótárban.
*
- O, Ó, Ö, Ő
*
oda hat
Nincs ide hat.
*
oda nyilatkozik (Er hat sich dahin geäussert)
Akként nyilatkozott. Tehát nem oda.
*
oda van (Er ist hin)



Gárdonyi Géza: Magyarul így! 142.oldal
(Forrás: http://osnyelv.hu) 202 / 142.
== Vége! Kampesz! (cigány). Fuccs! (német szó; de úgy meghonosult már, mint a csempe, virsli smf. nincs helyökbe más szavunk.) Elveszett! Eltünt!
*
ódon
Az ódon szót az ujdon kaptájára faragták ezelőtt valami száz esztendővel. Persze arra nem ügyeltek, hogy az ujdon-szó csak fele az ujdon-ujnak, s hogy a don toldalék középre való, mint a rokon
szavakban is: csupádon-csupa, aligon-alig, köröslen-körül. Ha tehát az ujdon-uj képére azt a szót alkotjuk, hogy ódon-ó, a szó alkotás törvényes. De ahogy nem mondhatjuk magában csupádon, aligon, köröslen, azt se mondhatjuk ódon. Még világosabban szólva: az a don fokozó rag-féle, s az a természete, hogy csak középen van értelme, mint két szem között az orrnak. A zordon szó latineredetű mint a persze, aggastyán, templom es másefféle régi szép ma-magyar szavak.
*
okát adni (Grund angeben)
Nekem olyan, mintha tengeri betegségről beszélnének. A magyar nem adja okát semminek, mégkevésbbé okadatol, hanem állitja,
magyarázza, világítja, mondja, beszéli az okát, vagy pedig okoz valamiért valamit vagy valakit.
V. ö.: ad.
*
okmány
Ezelőtt százegynehány évvel jó volt az oklevél is. De ha már éppen okmány kell, mert az oklevél ma csak diploma, - mondjuk inkább okiratnak.
*
okszerü
Nézd: -szerü.
*
okvetlen
A közvetlen észvetlen mása.
Magyarul: bizonyosan, bizonnyal mulhatatlanul, pontra, vonalra, elengedhetetlenül, szorosan s másefféle.
*
oldal (Seite)
A magyar oldal abban különbözik a német oldaltól, hogy a magyarnak csak kétfelől van oldala. A németnek azonban elől hátul is van oldala s néha annyi, hogy sok: (vielseitig). Sokoldalú csuda például a könyv. A magyar könyvben levelek vannak, a német könyvben oldalak. A magyar könyvben csak a lapoknak van oldaluk: jobb és bal. Épp igy a pénznél. A magyar pénznek eleje meg hátulja van. A német pénznek az eleje is oldal meg a hátulja is. Lássuk az érem másik oldalát == ... másik felét. (Elől felől, hátul felől.) N. lap.



Gárdonyi Géza: Magyarul így! 143.oldal
(Forrás: http://osnyelv.hu) 202 / 143.
*
öleb
Épp olyan jó szó, mint volna: ölkisded, ölgyermek.
*
öltöny
Ha olyan boltba lépsz, ahol öltönyt kínálnak, mondd: - Azt hittem: itt ruhát árulnak.
*
öltözködik
Hibásan mondjuk öltözködik, - öltözik helyett.[*kötöz-kötözködik, árul-árulkodik, beteges-betegeskedik - alapon helyénvalónak tünik az öltözködik szó képzese is. Csak annyiban nem jó - és ezt teszi szóvá Gárdonyi -, amennyiben az ölt alaphoz járuló -(ö)z képző azt jelzi, hogy ismételve történik az ölt-és tehát egymás után öltjük magunka a ruhadarabokat, és így ölt~öz~ünk (és nem ölt~ünk, vagy ölt~j~ük).]
*
optimista
jóhitü. A székelyeknél: derülátó.
*
-on, -en, -ön
Dr. Vutkovich: Magyartalanságok c. könyvében (203. lap) írja: »Péntek reggel, szombat este, csütörtök délután. Helytelenek az effajta kifejezések. Szabatos magyarsággal: pénteken reggel, szombaton este, csütörtökön délután.« Cáfolom : Szombat este tíz óra, jöszte rózsám az ajtóra. /Székely dal/ És még ezzel: vasárnapon este. - Hol hallotta ezt magyar embertől?!
*
óra körül (um)
»10 óra körül (um 10 Uhr)« Budapesten kivül ezt nem hallani. Mink azt mondjuk tiz óra tájban vagy tájt. A körül lehet ház körül, fa körül s másutt, szóval amit körbe lehet járni akár labbal, akár gondolattal. De aminek csak előttje vagy utánja van, azt a magyar nem gondolja körül. A tájban vagy tájt határozóértelme mm körmozgásu.
*
orgonász (organist)
»Gyakorlati Orgonász« a cime egy
kótás füzetnek, amely Egerben jelent meg a nyolcvanas evek elején. Egerben, ahol oly
sok a kapás, kalapos, csordás, gulyás, dudás, trombitás, s talán uzsorás is. S nincs közöttük egyetlenegy kapász se, kalapász se, csordász se, gulyász se, dudász se, trombitász se, s tán uzsorász se.
*



Gárdonyi Géza: Magyarul így! 144.oldal
(Forrás: http://osnyelv.hu) 202 / 144.
otthon (Heim)
Körök és kávéházak németből majmolt neve. A magyar megkülönbözteti: itthon és otthon.
A házánál sohase mondja: Otthon vagyok. Azt meg éppenséggel furcsa hallanunk, ha valaki igy szól bele a telefonba: Itt vagyok az Otthonban. A Pesti Hirlap 1913. XII. 24. száma József főhercegnek »Erdei magány es egyéb történetek« cimü könyvét ismerteti s végül ezt mondja: Könyvében kizárólag vadászatról van szó, s azok a történetek, amelyeket elmesél, legnagyobb részben a magyar földön történtek meg, ahol a főherceg otthon van. A P. H. nem külföldi ujság, hogy ezt mondhassa: otthon van, nekünk itthon van.
Az otthonos alkalmazása is ott van helyén, ahol az értelem a távolba játszik.
*
ő, övé (sein)
A német nem mondhatja egy-szóval: házam, házad, háza. A magyar, ha eléje teszi: az én házam, a te házad, az ő háza, megkülönböztetésért cselekszi. A birtokos névmás alkalmazása azonban nem németes az érzelmi kifejezésekben: Ez az én szerelmes, fiam! Én édes eggyem! »Én szent atyám bocsáss (meg) nekik, mert nem tudják mit tesznek!« (Gyöngyösi codex.)
*
önéletrajzom
Enéletrajzom, tenéletrajzad, önéletrajza. Mintha nem volna jó magában álló névszónak: életleirás. Ahogy idegenesen hangzana a fülünkbe: önéletkép vagy önéletfestmény, épp igy az önéletrajzot is
csak megszokás avatta magyar szóvá. Nézd meg: életrajz.
*
önérzet (Selbstgefühl)
Ön annyi mint ő. A társalgásban, szólitásokban való ön, a német Sie idetermése. Kellett a német lelküeknek! Eszerint nem mondhatom: önérzetes vagyok, önérzetes vagy s másefféle
badarságokat, mert ez voltaképpen azt jelentené, hogy az ön szó iránt érzékeny vagyok, vagy te vagy érzékeny. A mi gazdag nyelvünkben bőven találkozik szó a selbstgefühl (maga-bizás) kifejezésére. Zolnai Gy. maga összeszedett egynéhány száz szót a büszkeség kifejezésére s közölte is az Ethnografiában. Azokban is válogathatunk. Az érzékenység szinonimáiban is, ha lágyabb önérzetről szólunk.
*
öngyilkos (Selbstmörder)
Nem jó: öngyilkos leszek, hanem:
engyilkos leszek. Mert ön harmadik személy. A régi nyelvben is igy látjuk: enmagam, vagy sulyosabban: ennenmagam, temagad, tenmagad, tennen magad, őmaga és önmaga, s ha igen sulyos: önnön maga. Az öngyilkos tehát az önmaga gyilkosa röviditettje s nem is rossz, ha harmadik személyről van mondva, akár egyes számban, akár többesben. De hiba ha azt mondom: Ne kövess el öngyilkosságot. Ez épp oly rossz, mintha azt mondom: önruháját viseled,
ehhelyett: a magad ruháját. Tehát: ne légy magadnak gyilkosa.
A nép ehelyett öngyilkos, azt mondja:



Gárdonyi Géza: Magyarul így! 145.oldal
(Forrás: http://osnyelv.hu) 202 / 145.
maga-gyilkosa, maga-megölője, magaelvesztője.
*
önkénytelen
Minek oda az ön? Elég: kénytelen, akaratlan, magától való.
*
önkivület
Nézd: magánkívül.
*
önmagunk, önmagunknak, ömagunkat smefféle
Már ilyeneket is hallunk és olvasunk! Persze, akiknek idegen nyelv a magyar, hogy is ismerhetnék a mimagunk,
mimagunknak, mimagunkat s másefféle szavakat, hiszen ezek a Ballagi szótárban nincsenek meg. Hát még a timagatok, timagatoknak s másefféle »paraszt« szavak. Hát még a mégparasztabb minnen-magunk, tennen-magatok.
*
öntudat (Selbstbewusstsein)
Ez is olyan szó, mint az önérzet (N. ott) s épp ugy nem lehet első és második személy, mint az öngyilkos.
*
öntudatosan
tudva, nem véletlenül.
*
önzés
Tegez, aki tenek szólit. Magáz, aki magának szólit. Önöz, aki önnek szólit. Önözés vagy rövidebben önzés, tehát ön-nel való beszélgetés. Az egoizmus magyarul: énzés.
*
önzetlen
Testvéri, angyali, jóságos, tisztakezű, bőkezű, szivejó, jézusi, keresztény. A többi ön.
A közölt egynéhány példa az ön szó összetételeiről elég, hogy a többit is nyelvünk rossz szavainak ismerjük s valamennyit magyarositsuk, - ha ugyan külön szavunk nincs reá. Nem vagyok nyelvész: de ha a tudós magyar nyelvésznek jók az ilyen ostoba szavak, hát akkor Isten őrizzen a magyar nyelvtudományi diplomától. Látom a kódekszekből, hogy az én, te, ő névmások a nyomatékos kifejezésekben ennen, tennen, önnön bővületekkel
mondódnak. De néhol nyomaték nélkül is látható a ten es ön a te és ő helyett. Hát bolondok házába való beszéd, ha valaki igy szól: Önérzetes vagyok. Vagy: elvesztettem az öntudatomat. Önálló vagyok. (Maga az önálló is vad szó.) Gyakorold az önuralmat. - Mit mívelsz fiu? - Önképzek. - Mit képzel?



Gárdonyi Géza: Magyarul így! 146.oldal
(Forrás: http://osnyelv.hu) 202 / 146.
- Önt. Vagyis köznyelven magamat. - Szólj érthetően. - Tagja vagyok annak a főgimnáziumi körnek, amely önképez, vagyis tudós professzoraink elnevezésével: önképzőkör. Most pedig a Nyelvőrt olvasom, vagyis nyelvünk őrét, tehát önképzekedek, vagyis önképzem magamat.
*
önző
Egoista nem lehet önző, mert az ön harmadik személy. Tehát éppen az altruista az önző![*?]
Az önző a magyarnak: maga-szereti, maga-úr, maga-isten, énezező v. énzö. S ha a kapzsiság forog a szóban: nekemező.
Az altruista: felező, testvéri, atyafiui, szivejó, jézusi.
Az idegen nyelvektől abban különbözik a mi nyelvünk, hogy nem mindig egy-tokban adja az elvont fogalmakat, hanem más és más tokban. Van nekünk miből.
*
öreg (alt)
Pesti magyarjaink az öreg szót már csakis az idős, koros, élemedett, vén
értelmében értik, mondják, írják. Pedighát az öreg szó nem annyira időbeli nagyságnak a kifejezője, hanem inkább formainak s értelminek. Az egynél több (vagy sok) egyféle valami között az azonféle nagy vagy nagyok az öreg vagy öregek. Az öregbiró lehet a kisbirónál fiatalabb is, mégishát öregbiró. Gombok közül néha az öregét keresi a varró asszony. Harangok közül legnagyobbik az öregharang. Ha új is. Misék között a vasárnapi vagy egyéb ünnepi énekes mise a nép nyelvén öregmise. Az ökörszemü dió neve néhol öregdió. A Hedelfinger
cseresznye: öregszemü cseresnye. A ciceró és fette[*betűtípusok]: öregbetü a nép nyelvén. Öregapám és öreganyám nem a vénségéért öreg, hanem a megbecsülésünk mondja őket öregnek. Somogyban Boglár alatt találod Kislakot s méglejebb Öreglakot. A németnek nincs az öregre szava, csakugy, mint ahogy a bőre, tágra. A tág is, széles is egyaránt breit. A németnek hát gross az öreg is. Ennélfogva a német-magyar az öregapját és öreganyját is nagyapjának és nagyanyjának nevezi. Igaz, hogy a dunántuli is. Az öreg-szó összemért nagyság. A nagy nem összemért, hanem inkább olyan egyvalami, ami szokatlanul téresebb, tágasabb, magasabb vagy mélyebb, vagy vastagabb vagy másmilyenebb.
*
ört áll (die Wache stehen)
Őrködik. Eszerint ezek se jók: Vadat áll, udvart áll, falat áll, hanem: Vadra áll, udvari rendben áll, sorba áll, falként áll, vagy falul áll. V. ö.: áll.
*
ős (Ur-)
A német Urwald, Urgeschichte, Urmensch, Urquell, Ursprache s egyéb kifejezésére kellett a könyvön kelt magyarnak. Mink óerdőt mondunk inkább és ótörténetet és ókutat, óforrást, ónyelvet. Nekünk csak az ember ős és ősi. A többi más: ó, régi, vén, vizözönkori, stb.
*



Gárdonyi Géza: Magyarul így! 147.oldal
(Forrás: http://osnyelv.hu) 202 / 147.
őszinte
Voltaképpen önszinte (maga szine szerint való). Tehát olyan hibásan irt szó, mint volna önkéntes helyett őkéntes. Az ilyen hangkopások nem rontják meg ugyan a nyelvet, de értelmetlen, bolond beszéd:
vagyok őszinte tisztelője. Magam is irtam,
mig rá nem világosodtam, hogy az ő nem én és zagyván irok, ha én vagyok helyett azt irom, hogy vagyok ő szine szerint való smf. ahhelyett, hogy irnám: igaz, nyiltszivü, tártlelkü, tiszta, egyenes.
*
őszintén
Igazán, igazán mondva, igazán megmondva, igazán szólva, egyenesen, tisztán, nyiltan, kereken, becsületesen, mikor hogy fordul a mondatban az őszinte értelme.
*
összefügg
Nézd: függ.
*
összeg
Bizonyára kiirthatatlan már ez a szó is. Szerencsénk, hogy a visszag benrekedt a korcsokat szülő anyaméhben! Mondd inkább summának, magyarosabban szólsz, - s ha még magyarabbat óhajtasz, fogadd el az összelék szót Széchenyitől. Ha mondhatom visszál, mondhatom ezt is összel, s ha mondhatom
táplálék, törmelék, ezt is mondhatom: összelék.
*
összeköttetés
(Zusammenbund)
Részben az összefüggés szavaival javitandó. (N. függ.) Más forgókban: kapcsolat, lánc, egység, rend, sor.
*
összerezren, összeretten (zusammenzucken)
Milyen meggondolatlanul firkantjuk le ezt a szót egyes emberrre is, holott a magyar földön legfeljebb a birkanyáj rezzenhet vagy rettenhet össze avagy széjjel.
*
összes
Olykor a minden szót bitorolja. Pl. az ilyenben: Pengedy összes költeményei helyesen Pengedy minden költeménye vagy minden verse.
*
összesen
olykor kerekszám.
*



Gárdonyi Géza: Magyarul így! 148.oldal
(Forrás: http://osnyelv.hu) 202 / 148.
összestimmol
A régiek azt mondták: eggyeztet. »Ha musicas vagy, húr egyeztetésében fárasztod magad.« Nyelvtörténeti szótár I. 579.
*
összeszedi magát (sich sammeln)
Germániából való ez a bolond szó is. És Kazinczynak köszönhetjük, hogy az irásainkba került. Máskülönben a mi eszünkjárása szerint csak az szedhetné össze magát, aki darabokra szakad. Mesében sincs ilyen képtelenség.
*
összetálkol
» Fábul összetákolt...« - fábul nem lehet tákolni, mert ták [*jelentése =] folt.
*
Összetett szavak
A magyar nem kedveli az összetett szót. Ha mégis kell neki valamire, hát ha csak lehet, genitivusszal köt: lábaszára,
szemepillája, Arpád-halma, Kelenföldje, Istenmezeje (Hevesben), Istenszéke (hegy Szászrégen mellett), Göncöl-szekere. »Ha ki teste sanyargató volt, tobzódó, lészen.« (Vás.Can. Cat. 703.) Lipótmező csak Pesten a Leopoldfeld forditásaképpen. Elmosolyodva olvastam egyszer azt a
napihirt, hogy egy jeles politikusunknak nem tudom már melyik tengeri fürdőben kificamodotta nagylábujja. Minden ujság igy irta. A pennátlan magyarság azonban igy irta volna: lába-nagyujja. Merthiszen a hangsúly az ujsági szóban a nagyon van, holott a láb a főszó az összetételben.
*
öt - ötet
A mutató névmások között egy nyelvtan se tárgyalja az a e szócskákat. - Melyik a János háza? - Az ott a. (A matyónál: Az ott la.) - Hát a Péteré? - Ez itt e. Pedig ez az a e sok más szónak a
farkincája: Itten, ottan, mostan, ilyen, olyan, nincsen és őtet.
Ez az őtet benne van már a legrégibb kórdekszeinkben s a nép is jól meg tudja választani, mikor mondjon őt, mikor őtet. De emlékszem rá iskoláskoromban, az egyik magyar nyelvtanprofesszor kicsufolta azt, aki mondta, vagy leirta.
*
özönviz
Vizözön (vizömlés). Mert: borözön és nem özön bor.
Épp olyan németség, mint őrmester Balogh, báró Spiritusz, gróf Udvardy. Magyarul: Udvardy Péter gróf, Spiritusz Fabrik báró, Balogh Pál őrmester, Ypszilon János özvegye. Maga az özvegy ne irja magát özvegynek. A sziv törvényével ellenkezik. A szivnek nem hal meg senki. S ha netán meghalt volna a szivnek is, az a maga belső ügye: a világra nem tartozik. Tehát özvegy Ypszilon Jánosné se nem



Gárdonyi Géza: Magyarul így! 149.oldal
(Forrás: http://osnyelv.hu) 202 / 149.
magyaros, se nem szép. Vagy hogy nők fülének nyomósabb szóval mondjam: ~nem elegáns.
Csak ha megkülönböztető szó, mint ahol három Kis Pál lakik s igy különböztetik meg: fazekas Kis Pál, kőmives Kis Pál, kántor Kis Pál. Igy ha különböztetnünk kell egy másik Ypszilon Jánosnétól, mondhatjuk: özvegy YpsziIon Jánosné. Egyebütt az özvegy a
névnek utána irandó (megint »elől, ami fő!« Szíly Kálmán!) Nem az a fő, hogy özvegy valaki, hanem, hogy mi a neve.
*
-P
*
pácol
avat, megavat (nép).
*
páratlan (Unpar)
A lány, vagy galamb vagy másefféle. De már a fülbevaló, keztyü, cipő, csizma, ingujjgomb, kéz, láb, fül, szem fél a magyarnak. Még az egyfogatu is, féllovas kocsi vagy hintó.
*
pacsi (Patsche)
[*Üres, hiányzik a magyarázat.]
*
paraszt
A nem-magyar lelkü magyarnak a paraszt-szó: földmives. A földmivesnek
azonban a paraszt-szó: az egyszerü, durva, szegényes szavaknak egyszóval való kifejezése. A pesti ember szótárában tehát a paraszt-szó névszó (Hauptwort), a magyar szótárában milyenző-szó (Beiwort). A földmíves maga is mondja ugyan:
Mink szegény paraszti népek... Tessék ebbül a kenyérbül... ez ugyan csak afféle barna paraszti kenyér... smf., de ha más mondja neki: paraszt, bizony sziven böki a szó. A pesti kommunista és szocialista agitátorok gyakorta csodálkoztak, hogy a mézes madzaguk nem kapós faluhelyen. Csak azon az egyen fordult, hogy a paraszt szót a Bauer értelmében hangoztatták. A paraszt elvtárs megbűzleltette bennök az idegent.
*
párbeszéd
Helmecy remeke. De hátha hárman beszélgetnek?
*
párhuzamos (parallel)
A magyarnak nincs huzama, vonama, tolama, tehát párhuzama sincsen. Nekünk a



Gárdonyi Géza: Magyarul így! 150.oldal
(Forrás: http://osnyelv.hu) 202 / 150.
párhuzamos két vonal egyközü. Párhuzamos osztály (iskolában) együtthaladó vagy versenyosztály. Az egyhuzomban is német: in einem Zuge. Még akkor is, ha maradhatós szó pl. ivásra, nem egyhuzomban issza meg a bort a magyar, hanem egyhuzomra. Mint ahogy
egynyeletre iszunk s egyharapásra harapunk ketté valamit, nem pedig egynyeletben, egyharapásban.
*
páratlan (unparteisch)
[*Üres, hiányzik a magyarázat.]
*
pártját fogni (Partei nehmen)
pártfogol, pártfogó.
*
partedli
álladzó, melledző. (Az álladzó szót a Kiskunhalasiak ismerik.)
*
parvenü
jöttment.
*
pasta
tészta, pépkigyó.
*
pászol
illed. Összeillegetni: fér. (»Miképpen fér Isten igazságához, hogy az atyák bűnéért a fiakat büntesse.«).
*
patetikusan
fellengősen.
*
pech
baj, kátyu, bogáncs.
*
peches
péntekes, balogsüti, ballábas.
*
pechvogel
balogsüti, balogos.



Gárdonyi Géza: Magyarul így! 151.oldal
(Forrás: http://osnyelv.hu) 202 / 151.
*
pedans
szőrszálhasogató, szálbontó.
*
pedantéria
hajszálbontó.
*
példány (Stück)
Ez a szó is azoknak a magyaroknak kellett, akiknek a Stück. Magyar ember igy beszél: hat arany, hat könyv, hat ökör. A német lélek odateszi a szám után: darab. Mármost a példány szó is efféle germán szülött. A pesti nyelvből kiirthatatlan, de a nép még máig se tudja, ha hallja, hogy mi az a példány.
*
penge
Első megjegyzésem: Bugáth csinálta az ingával a donga vagy Klinge kaptájára. Csakhogy az nem bizonyos, hogy a dong igéből való. (Román: dungi, tót doga, duga, német Tonne). A nép azt mondja: A kardnak, késnek acélja vagy vasa. A régi nyelvben: Szablya, az vasa dömöcki... három völgyü az vasa. (Radv. II. 177.) Második megjegyzésem: Somogyban, a klázli és tislér megyéjében a késnek vasa: pilingéje. Ebből
eredt-e a penge, vagy hogy csakugyan Bugáth faragta, amint ő mondja a peng szóból, nem olyan kérdés, amelyért érdemes volna hét tudósnak összeülnie és hét évig gondolkodnia. Annyi a bizonyos, hogy a kést mi pengetni nem szoktuk, hát nálunk csak vasa vagyon a késnek, tőrnek, kardnak, bicskának vagy hát ha éppen dicsekeni akarunk vele, hát acélja. Czuczor-Fogarasiban olvasom: Kaszapenge: a kaszának vágó vasa. Kérdezem Kocsis Ferenc hegybirónkat, aki nyarankint arat is, kaszálgat is nálunk: - Mondja meg nekem: mi az a kaszapenge? Néz, sürün pislog. - Kaszapenge? - Az: kaszának a pengéje. Néz, sürün pislog. A fejét rázza: - Az errevalósi kaszákon nincsen sarkantyú. Egy pesti köszörüs Gilette-féle lemezeket hirdet pengének. Igy terjed a békanyál.
*
perc
Magyar-fülű ember tudja, hogy a perc hangutánzó szó épp úgy, mint a kopp, ropp, hopp, puff.
Hát ahogy a kopp, ropp s másefféle nem terjedhet egy órának a hatvanadjára épp ugy a perc se.
A tudományos magyarságtól fertőzetlen elmék ma sem értenek több időt a percen, mint amennyi a percnek a kimondása. De akik a mult század elején a nyelvünket javitották, inkább csak ötletekkel dolgoztak s nem meggondolásokkal. Maradt volna inkább a régi magyar és a népnél is járatos minuta. Elvégre ez épp oly általános szó a világ minden művelt nemzeténél, akár a tinta,
posta, telegráf, amen, huszár, csákó, kereszt, korona, smf.
*



Gárdonyi Géza: Magyarul így! 152.oldal
(Forrás: http://osnyelv.hu) 202 / 152.
peron
tornác. (Olv.: Nyelvtörténeti szótár III. 712. lapján: »mert ez tömérdek rossz szót pótol, igy a fürdőkön levő sétányt is.«)
*
perspectiva
égnéző.
*
pessimista
balhitü. Székelyeknél: borulátó.
*
pestis
csoma.
*
petróleum
péterolaj, Szt. Péter olaja.
*
pianinó
szekrényzongora.
*
piaristák
kegyes barátok.
*
piccolo
boroska. [*Igazából jelent mindent, ami kicsi. Gyöke a pic (pici, piciny, picsa,..), pik (pikáns, pikkely, pikíroz, pike, pikula, pikantéria,...), alapja pedig a pi, ami kicsit, keveset, gyengét halványt jelent és egyenes ágú rokonságban van a fi (gyermek) szóval. A kiscsirkét így úgy hívják magukhoz, hogy pi-pi; piac = kicsi dolgokat lehet nagy téren venni. Ezért is teszik hozzá, hogy "nagybani" piac a másik esetben, mert a piac szó gyöke kicsit, keveset jelent, ill. a bolha-piac, aholis a bolha mérete jelzi a mégkisebbet. Pianino kicsi zongora, piano - halkan, kevésbé, piti kicsi, kicsinyes, pitbull - kicsiny bivaly stb. Mindegyik gyöke a pi (fi), ami kicsinyt jelent.]
*
pirula
borsó.
*
pissoir
könnyitő-ház, némaház, névtelen ház vagy zug.



Gárdonyi Géza: Magyarul így! 153.oldal
(Forrás: http://osnyelv.hu) 202 / 153.
*
pincér (Kellner)
Ahol nincs és nem is kell a konyhár,
padlár, szobár, udvarár, épp ugy nem kell az ostoba pincér szó se. Ahol gazda van, ott az efféle alkalmazottak: legények. A régi nyelvben
látjuk, hogy van boltos-legény, hajós-legény, mester-legény, kovács-legény, molnár-legény. A legény szó, a nőtlenség fogalmán kivül jelentett segítőt is, szolgát is, katonát is. Az ilyeneket ha feleségesek voltak is, csak legényeknek hivták. De a legény szón kivül nevezhetjük igy is: tálas vagy tálas-legény; boros vagyis boros-legény; fizető vagyis fizető-legény. Az olasz hajók étkezőjében camerier szolgál, azt tehát mondhatjuk kamarás-nak. De aki éppen nem birja a vendéglői alkalmazottakat másképp elképzelni, csakis úgy hogy pincéből hordják neki az ételt, nevezze legalább a csapos képére pincésnek. A tálasnak szinte megszokott apródja a pikoló. Erdélyben a bolti inaskákat régi jó magyar szóval ma is apródnak nevezik. Minek nekünk akkor az olasz piccolo?
*
pipázik és pipál
Az ember ül és pipázik.
A juhász: sétál, pipál, furulyál.
A hal pipál. Lehetetlen, hogy mondjuk: pipázik.
*
plagizátor
észtolvaj.
*
pláne
Tolnai szótárában: főképpen, különösen, kiváltképpen.
Szerintem: Hát még, s éppen, s még rá, hát még ha.
*
pléd (plaid)
babó. »Juhszőrből készitett bolyhos utcapokróc.« Tájszótár.
*
pneumatikus
széllel bélelt, széllel tömött.
*
pohos
A német Bauch szász kiejtésben boh, de megvan az eszt pou és mord bov.
*
pontos, pontosság, pontratermett
Német észjárásból kelt szavak.
*



Gárdonyi Géza: Magyarul így! 154.oldal
(Forrás: http://osnyelv.hu) 202 / 154.
populáris
közönséges.
*
pózol
páváz.
*
praecedens
elöttem-példa, történt-már.
*
praefixum
előrag.
*
privatdiner
cenk, apród.
*
privatim
csendességben, magán.
*
probir-mamsell
minta-kisasszony.
*
proletár
nincstelenkedő. Falun: nincstelen.
*
psychiater
agyorvos. A pszihe lélek, dehát lélekorvosnak inkább a pap nevezhető. Merthiszen a lélek nem lehet beteg, csakis a lélek szerszáma lehet beteg, az agyvelő.
*
psychologia
lélektudomány.
*
-R
*



Gárdonyi Géza: Magyarul így! 155.oldal
(Forrás: http://osnyelv.hu) 202 / 155.
rá (auf)
Német az ilyenekben:
Pályáz az állásra vagy dijra. (Konkurriert auf einen Preis). Nem rá, hanem érte. Ha a mesebeli vitézek megvivnak, a hölgyért verekszenek, nem a hölgyre. Ha drámát irok, nem a Karácsonyi dijra irom, hanem a Karácsonyi dijért.
*
rádius
küllő. A küllő azért jobb a sugárnál, mert a sugár fogalma végtelenbe játszik. A küllő is középpontból indul, de a küllő fogalmában az is benne van, hogy a vége kerületet köt össze a középpel.
*
rájön
Nézd: jön.
*
rakéta
szállótűz.
*
raktár
Minek volna mondanunk: vágkasza, süttűz, törmozsár. Elég a kasza, a tűz, a
mozsár. A tár és tárház csakaz, ami a raktár. Összetételekkel: árútár, szövettár, részlettár s másefféle.
*
ráoktrojál
rátukmál.
*
rávesz
rá-tanácsol.
»Hogy Báthory Gábort megölék, Váradi Cá1vinista Praedikator Decim István tanácslotta reá azokat, kik felsózák nyavalyást.« Pázm. R. F. 29.
*
reakció, reagál
Sokszor jó szó helyette a visszarug.
*
recontra
== azértis!
*
rerecontra!
== csakazértis!



Gárdonyi Géza: Magyarul így! 156.oldal
(Forrás: http://osnyelv.hu) 202 / 156.
*
reflektor
fényverő.
*
régen láttam
Aki a régen nem láttam és régen láttam között nem ismer különbséget: pesti magyar.
*
reményt táplál (Hoffnung hegen)
Magyar ember nem táplál se reményt, se reménytelenséget, hanem reménykedik vagy reménytelenkedik.
*
reminiscentia
ráfeledkezés.
*
renaissance
megujhodás.
*
rendbenvan, nincs rendben
Ha a rendjén helyén áll, nincs rendjén.
*
rendesen (ordentlich)
Némely határozót úgy hordoz magával némelyik szó, mint a német az esernyőt. Akár kell, akár nem kell, vele-van. Ilyen esernyő a rendesen is.
Intés: Ha a rendesen-szó hangsuly nélkül bővíti a mondatot, vesd el!
Ha a rendesen értelme nem a renden fordul, tedd helyébe: szokottan, jobbára, többnyire, mindennaposan, otthonosan s másefféle a mondat értelme szerint. A nép olykor: rangosan.
*
rendes tanár, rendes tag
Ez is a németből jött. Az ordentlicher Professort és ord. Mitgliedet mink nem mondhatjuk magyarul rendesnek, mert a magyar rendes szónak mindig ott lebeg az átellenese is: a rendetlen. Vélem, hogy teljesen megvilágosodik ez a helytelenség, ha a rendes szó helyébe a becsületes szót tesszük. Ha a kőmivesek például társulatba csoportosulnának, s valaki azt inditványozná, hogy főkőmivesek igazgatóság legyenek, és a húsz évnél régebben munkálkodók a többi tagtól a becsületes szóval különböztessenek meg - az indítványozó aligha folytathatná a beszédét. Ha volna olyan bizottsága az Akadémiának, amelyik nyelvünk tisztaságán őrködne, s ennek a szónak a kérdésével is foglalkozna, én az egyesületek rendes tagja helyébe a törzsökös szót ajánlanám. Hogy az egyetemi m. tanár hogyan ne



Gárdonyi Géza: Magyarul így! 157.oldal
(Forrás: http://osnyelv.hu) 202 / 157.
legyen rendetlen, talán a belső szó szüntethetné meg. Merthiszen a magántanárok hébehóba bejáró külső urak, a r. tanárok pedig mindennaposan tanitók. Dehát ők talán még jobb szót találnak a rendes helyesbitésére.
*
rendjén van
elrendeztük.
*
rendkivül (ausserordentlich)
Nem mondhatjuk: sorkivül, házkivül, orszagkivül, hanem soron kivül, házon kivül, országon kivül. Tehát: renden kivül, renden fölül, renden alul, eltérőn, kimagaslón. Más forgókban: véletlen, szokatlan, hirtelen s másefféle a mondat értelme szerint. (Hogy Pázmány Péter is irta? Az nem azt bizonyitja, hogy a szó hibátlan, hanem hogy Pázmány Péter Grácban is lakott.)
*
repül - száll
A repülés fogalmában a szárny és a szárny munkája dominál. A szállásban maga a mozgás. A szállás történhetik szárny nélkül is, sőt ami szárny nélkül megy a levegőben, az mindig száll. A repülőgép fogalma csak szárnyas gépet jelenthet. Mihelyt nincs szárnya, szállógép lehet csak a neve. A madár repül. A pehely száll. A madár is száll, mikor a levegőben nem annyira a szárnya munkájáról van szó, mint inkább az
utjáról vagy a helyváltoztatásáról. A sas rendesen száll, mert a szárnya ritkán lebben. A galamb is száll, mert nagy utat tud megtenni, s a repülése könnyű, keringő, úszó. A földről felszáll minden madár, amelynek ebben a cselekedetében nem nagy a szárnya munkája, de amelyik erősen ver a szárnyával, az mindig fölrepül és repül.
A repülés általában rövidebb levegőbeli utazás fogalma, mint a szállás.
*
részint... részint (theils... theils)
Soha nem hallottam néptől, csak iskolázott magyaroktól. Nálunk iskolázott azt jelenti: magyarságaban romlott. A nép a részint... részint helyett inkább mondja: azért is... azért is. Egyik oka, másik oka. Vagy egyébképpen. Pl.: János vele ment. Részint, hogy meglátogassa a beteg sógort, részint, hogy közölje vele a szerencsétlenség hirét. Helyesen: János vele ment. Vele, hogy meglátogassa a beteg sógort, meg hogy közölje vele... Vagy még másképp: - János vele ment. Ő is meg akarta látogatni a beteg sógort, meg hogy közölje vele...
*
részlet
Nem rosszul képzett szó, de sokszor bitangolja a helyét ezeknek a szavaknak: rész, szelet, karaj, folt,
cikk (magyar szó ez már), darab, morzsa,



Gárdonyi Géza: Magyarul így! 158.oldal
(Forrás: http://osnyelv.hu) 202 / 158.
gerezd, küllő, kerék, tégla, dülő, barázda.
Mert más a részlet, más a rész. Az óra kereke nem részlete az órának, hanem része. A részlet valami szétosztott egésznek olyan valamije, amiben valaki részesü1t. Tehát tulajdonképpen a jutalék szónak testvére. A jutalék és részlet között mégis az a különbség, hogy a részletet a jog nyujtja, a jutalékot meg a szerencse.
*
részletesen
apróra, töviről-hegyire, száli, hajszálig, szőrszálig, egyszálig.
*
részvény
Bizonyosan köszvény gyötörte, aki kitalálta. Mért nem mondod: részjegy?
*
részvét (Teilnehmung)
A husvét-szó menti némiképpen. A husvét a legrégibb szavaink közt olvasható. Csakhogy az óság nem mindig jóság. Idegenségére vall, hogy nincs a képére
borvét, ruhavét, fejvét s másefféle csak az az egy Kazinczy faragta részvét. A nép ma se fejezi ki részvétét, hanem sajnál, vele érez, bánkódik, búsul.
*
retourjegy
fordulójegy.
*
rikkancs
Ujságáruló gyerek. Kozma Andor 1900. jan. 15-én emlitette Szily Kálmánnak, hogy ez értelemben ő használta először a rikkancs szót. Csakhogy hibásan, mert rikkan mozzanatos cselekvés és a gyerek nem annyira rikkan, mint inkább rikoltoz.
*
ringlispil
ördögmalom, körhinta.
*
rögeszme
Nézd: eszme.
*
rögzit
Képére alkosd: hantzit, gyepzit, árokzit s másefféle.
*



Gárdonyi Géza: Magyarul így! 159.oldal
(Forrás: http://osnyelv.hu) 202 / 159.
roham
Ha már éppen kellett ez a szó a rajta! helyett, csinálták volna inkább rohany-nak. A parancsoló ige ugyanis könnyen fordulhat névszóvá:
libbencs, rikkancs, hebrincs, nefelejcs, vagy éppen a zuhany példa lehetett volna reá. Amint láthatjuk, az efféle igékből kelt névszókat az írásban a végbetű kis másitásával különböztetjük meg az anyjától: libbents helyett libbencs (a sánta nő), stb. Zuhanj helyett irjuk zuhany, tehát rohanj helyett irhattuk volna rohany. De én bizony, ha rámbizzák a Sturm magyarosítását, nem gondoltam volna a rohan igére. Merthiszen rohanni visszafelé is lehet. A megrohan vagy rárohan ige nem alkalmas a névszóképzésre. A mi őseink huj, huj, rá, rá! huj rá! kiáltással rohanták meg az ellenséget. Ezt a régi magyar kifejezést mink elfeledtük, - odaengedtük a németnek, aki a mi huj rá-nkból vette a hurráh-ját. Pedig hát nekünk illenék az ostoba roham helyett a hujrá, vagy hajrá. Igy aztán a rohamozás helyett hajrázhatnánk.
Mondhatná erre valaki: - Dehát ha jó a folyam szó, mért ne volna jó a roham is? Válaszom: - Mert a foly azon igékből való, amelyekhez mozzanatosnak nevezett képző nem járulhat. Azt mondhatom, hogy csurran, de azt hogy folylyan nem. Tehát a parancsoló forma is képtelenség: folyanj. A folyany szó tehát épp oly rossz volna, mint amilyen rossz a roham.
Mondhatjuk erre megint: - Hát a villam?
- A villam is jó szó, meg a villany is. A kettő közt a különbség csak az, hogy a villam a villám szónak a gyereke, a villany meg a villanj igéé. Mind a kettőnek egy ugyan a töve, de a villám már rég névszóvá különült, a villan meg megmaradt igének. Az elektromos erőnek a kifejezésére én mégis inkább a villam szót helyeselném, a villany szó meg inkább a világitó tornyok reflektoros lámpása lenne az én szótáramban.
*
rokk
Ha vékony, kabát. Ha vastag, köntös.
*
rokonszenv
Mondjuk ezen mustárszagu szó helyett: vonzalom, szeretet, barátság, atyafiság s másefféle, mi hova illik.
*
roletta
fakárpit, árnyékoló, fatábla.
*
román
A magyar nyelv szótárában nincs
deutsch, hanem német. Nincs polyák, hanem lengyel. Nincs italico, hanem olasz. Nincs szlovák, hanem tót. Nincs román, hanem oláh.
Mint ahogy az oláh nyelv szótárában is a magyar: ungur.
*
röpirat (Flugschrift)
A Flugschriftre rácsodálkozott osztrák



Gárdonyi Géza: Magyarul így! 160.oldal
(Forrás: http://osnyelv.hu) 202 / 160.
magyar agyvelő szülöttje. Ha mégegyet szült volna, bizonyára tréfairat következett volna. Mire jó? Hiszen ha éppen fel kell jegyeznünk, hogy valamely politikai mozgalomban iratok jelennek meg, nevezhetjük azokat az iratokat a magyar tiszavirág nevével: kérész~irodalomnak, s lehet egyenkint nézve irott beszéd, tentabeszéd, a nap szava.
De még ezek is fölöslegesek. Legyen a cím olyan kifejező, hogy ne kelljen alája írni semmiféle röpöt se.
*
rovar
Cseh rovar, cseh rovar, sárga cseh rovar. Rovar Imre hová olyan szaporán? [*??]
*
rövidáru -kereskedés (Kurzware)
A magyar értelemben rövidáru kereskedés valami olyanféle bolt lehet, ahol nyulfarkat árulnak, vagy legalább is olyan nadrágot, amely csak térdig ér. Mert a pántlika csak nem rövidáru? Nem is tudom, hogy mi az a rövidárukereskedés, csak gondolom, hogy olyan bolt, ahol apróságokat árulnak. Lehetne tán kisbolt vagy a kurta-kocsma képére kurta-bolt, apróbolt, rőfös bolt. Az áru pedig: apróáru.
*
röviden megjelenik (Im kürze erscheint)
Mostanában jelenik meg.
Nálunk Magyaryéknál ugyanis csak akkor rövid az idő, ha nem elég a hossza. De már a tehenünk nem röviden tér haza a legelőről, hanem csakolyan hosszan, ahogy odabocsátottuk. Ha korán tér is haza, sohse röviden.
*
rövidesen
hamarosan, idején, korán, nemsokára.
*
rövidlátás
Ha van rövid lépés, mért ne lehessen rövid látás. Hiszen a hosszu látás is jobb, mint a távollátás, mert a szemsugarak találkozópontja a látás. És a laikus is érzi a látásban a vonalat, amely vagy hosszu vagy rövid. V. ö.: Nyelvtörténeti szótár II. 1473.
*
rückwärtskoncentrierung
összehátrálás.
*
rugany, ruganyos, rugalmas
Tehát: sugókönyv: sugany. Kürt: búgany. Létra: hágany.
S a ruganyos kaptájára: ingatag: lóganyos. Siralmas: bőgenyes. Zúgó:
zuganyos. Élj boldogan és virágozz óh hon!



Gárdonyi Géza: Magyarul így! 161.oldal
(Forrás: http://osnyelv.hu) 202 / 161.
A rugalmas szóra ezekután a gyermek is megalkothatja: a lógalmas: bőgelmes, zugalmas smf. szavakat.
*
ruház, ráruház, felruház
Jó szó, ha csakugyan ruháról beszélünk, de p. ha való hivatalt ruház ra másra, képtelen kép a magyár fantáziának. Mint
volna, ha mondanánk: ráhivatalozták a ruhát. Akinek a karaktere nemes, éppen nem szükséges, hogy nemes karakterrel legyen
felruházva, merthiszen a meztelen szerecsen is lehet nemes karakterű ha ruhája csak egy fügefalevél is. A jog a magyar beszédben átszáll vagy valakire reászáll (Németujvári gl. 381.) vagy rászáll. A jogot tehát nem ruházzuk, hanem átszállítjuk vagy szimplán jogosítunk valakit valamire. Hivatalt sem ruházzuk senkire,
hanem megbízunk valakit vagy beválasztjuk azt a valakit, vagy beiktatjuk a hivatalba azt a valakit. Másképpen is mondhatjuk persze az ügyek és alkalmazások szerint.
*
sajátságos (eigentümlich)
Nekünk ilyen szavunk a csodálkozásra nincsen.
*
salugater (jalousie)
Nézd: zsalu.
*
se - sem
A se mikor sem helyett mondjuk, írjuk, épp oly helyes, mint az a mutatószócska a mássalhangzós kezdetü névszók előtt az helyett. Az ó-nyelvben mindig az járta. A z elmaradása kopás. Épp ilyen jogon írjuk se formában a sem-et is. ----------se a mássalhangzókkal kezdődő szavak előtt; sem a magánhangzókkal kezdődő szavak előtt. P. Se lát, se hall. Sem az egyik, sem a másik. Oda se neki! Se bű, se bá. Se tüled, se hozzád. Ha a nem-hez egy mondatban füződik a sem vagy sem-sem s a mondatban a nem elöljár, akkor sohase se, hanem sem mindig!! tehát a mássalhangzón kezdődő szó előtt is. P. Dobó nem járt sem Budán sem
Szigetvárott. De ha a nem hátul jár, akkor se: Se Budán nem járt Dobó, se Szigetvárott.
A nép ritkán mond sem-et, s ha mond is csak magánhangzós kezdetű szavak előtt: Sem apám, sem anyám. Azt a meghatározást, hogy a sem tagadó, a se tiltó, a Nyelvőr két ízben is megcsúfolta. Én is mondok rá egy-két példát. A mesebeli farkas, mikor jólakott, se ki, se be! Se lát, se hall. A fülét se billenti a jó szóra s más
egyéb. Aki ezeket a mondatokat sem-mel mondja vagy írja, nem tud magyarul. Ha kettőzik (se-se, sem-sem) a tagadás, akkor az első se vagy sem hordozza, hogy a második mi legyen. P. Ne írjanak nekem se a szerkesztőnek. Nem láttam sem a lovakat, sem Pap Jánost. A második se vagy sem tehát nem a magánhangzó vagy mássalhangzó szerint alkalmazandó, hanem asszerint, hogy az első mi volt: se-e vagy sem. Azonban ha a szokottnál nagyobb a hangsúly: p.
Magyarázatát se könyvben nem találtam, sem embernél.
*



Gárdonyi Géza: Magyarul így! 162.oldal
(Forrás: http://osnyelv.hu) 202 / 162.
segédtanitó (Hilfslehrer)
Olyan nekem, mintha valaki azt
mondaná: bojtár-juhász, legény-kovács, inassuszter.
A heves-borsodi palócság kistanítónak mondja. S ez az ősi. Az ónyelvben magvan a kisbiró, kispap, kisasszony. De nincs meg a segédbiró, segédpap. (Se albiró, se alispán, alesperes, mint ahogy nincs felbiró, felispán, felesperes. A fő nem fel.)
A segéd-szó egyébiránt jó ősi szavunk, teljesen azonos értelmü a segítség, segedelem szavakkal, de nem a segítő-vel, - erre analógiát én nem találok. Jó lenne, ha nyelvészeink tisztáznák ezt az aggodalmamat. Addig is a tanítók inkább a kistanító vagy a helyettes tanító névvel neveznék az
eddigi segédtanítókat, vagyhogy tanító lenne a nevök, a fölöttesük meg a főtanító vagy mester, mint ahogy Dunántul mondják is.
*
siker (Erfolg)
E szó 'eredetileg mindennemü ragadósságot jelentett, tehát enyvet is, csirizt is, agyagos sarat is. Ha. tehát valami sikerült, az a kifejezés azt jelenti, hogy megragadt, összeragadt.
Értelmetlenség tehát a siker szónak ilyenféle alkalmazása: Sikerült elemeire bontanom. Sikerült elválasztanom. Sikerült kijutnom a hinárból. (Elemeire bonthattam, elválaszthattam. Végre kijuthattam a hinárból.) Sikerült a malmot elvennie = Hozzáférhetett a malomhoz. Dolgának nincs sikere: foganata.
Más forgókban: szerencsés, alkalmas rá. Ha a sikerült alkalmazása nem helyettesithető ezzel a szóval megragadt, akkor helytelen. V. ö. eredmény.
*
sincs - sincsen
»A paraszt sokkal erősebb, mint én, és nálam még csak bot sincs.« (Az én falum). Ha fegyvert írtam volna bot helyett, a mondat így végződött volna: sincsen. Ugy látszik ha egy-tagú szó előzi meg a sincset, nincset, akkor az a szabály, ami az itt-ittent, ott-ottant, most-mostant különbözteti a nincs sincsre az ilyen esetben eltér.[*] Margalits közmondás-gyüjteményében olvasom: »Rossz hajó az, melynek dereglyéje nincs.« Nekem ez a mondat így suta. Jobban hangzik, ha a nincs helyett azt mondom: nincsen.
*
sintér
Kecskeméten csabangó.
*
skatulya
szelence.
*
slampet
lafanc, taráta.
*



Gárdonyi Géza: Magyarul így! 163.oldal
(Forrás: http://osnyelv.hu) 202 / 163.
sódar - sonka
A sódar ebből van: schulter (schulder). A sonka ebből van: schinken, schunken. Tulajdonképpen combot jelent. Eszerint a lapocka tulajdonképpen a sódrar s a négy disznócomb a sonka. (Simonyi Magyar Nyelv 97. lapocka szó helyett füstölt vállat használ.) Az ősrégi nyelvjárás még általánosabb értelemben használja: olyat dobott nekem, hogy csak ugy senyved bele a bal sóderom. (Nyelvőr 1. 421.) De más helyen is hallható. Melich: sódar: schinken, sectile (Nysz.): osztrák, bajor, szepesi szász: scholder. Irodalmi. schulter. (Schrő. 140.) (V. ö.: Nyelvőr VII. lO6. XII. 37.) Sonka, sunka: disznóláb. (Nyelvőr XVII. 476. XVIII. 435.) Német dialektus: schunka. (Saud) V. ö.: Nyelvőr XII. 530. XIX. 100. A sódarnak és a sonkának régibb magyar neve lolu (lolva, lolja) és top (topja). (Nyelvőr XIV. 365.) Zenta vidékén ma is topnak mondják (Nyelvőr, 38: 143.) Ha levetettük a magyar mentét, hát akkor most már viseljük a németet, különben madárijesztőnek vélnek bennünket.
*
sodrony
Intsétek tótjainkat, hogy ezentul így kiáltozzanak: Fázikat sodronyoztásson gázdásszonyom! [*]
*
sordino
halkitó
*
sovár
Nyelvünk bővebb gazdagítására: Nyikor csizma, tántor paraszt, sustor tűz, csikor hideg, ácsor napszámos, hábor tenger.
*
spékel, megspékel
megtüzdel, megszalonnáz.
*
spurim
megneszel, neszel, szimatol, neszen jár.
*
stammgast
székesvendég.
*
stanicli
csuklya.
Az 1749-ben megjelent Királyi beszélgetésekben olvasható: Un cornet de papier: Papirosból való csuklyácska, melyben borsót tartanak. A csuklya latin szó ugyan, de épp oly magyar szinü már, mint a szintén idegen eredetü pántlika, tarisznya, nadrág és



Gárdonyi Géza: Magyarul így! 164.oldal
(Forrás: http://osnyelv.hu) 202 / 164.
dolmány, holott a stanicli rút német marad örökké.
*
statárium
rögtön törvény. Nép (Nyelvőr, 8, 84.): hamartörvény.
*
stb. (etc.)
A többi szó vonatkozhatik ugyan emberre és tárgyra egyaránt, mégishát hiába próbálgatok olyan magyar mondatot, amely ha igy végződik: s a többi, nem-emberekre is alkalmas. Ha nem emberekről beszél a magyar, azt mondja az elsorolás végén: s másefféle, vagy s többefféle, vagy s másmindenféle. Hát biz akkor nem stb. az irás, hanem smf. vagy stf. vagy smmf.
*
steigerol
felcsigáz.
*
stréber
Tolnai szava erre: kapaszkodó. Szerintem: ragadáncs, árbóc-mászó.
*
strohmann
A strohmann szót sokszor pótolja a kutyaütő. A gyerekek mikor névnapon és ünnepnapon köszönteni mennek, visznek magukkal egy kutyaütőt, aki az inukat menti. Ennek aztán részt adnak. Értelme: olyan ember, aki jóformán semmit se tesz, mégis a haszon nagyrészét kapja.
*
sub rosa
kő fülibe. Székely mondás. A kőedények fülére jelet raknak, hogy megismerjék róla a mestert.
*
summa summarum
kereklik. Nézd: koncentrál.
*
sürgöny
Mondjuk inkább a világ minden népénél elfogadott görög szóval,- hogysem ezekkel az any, eny, ony, öny éktelenségekkel csufitsuk a nyelvünket.
*
szabadon lélekzik (athmet frei)



Gárdonyi Géza: Magyarul így! 165.oldal
(Forrás: http://osnyelv.hu) 202 / 165.
Ismét szabadon lélekzettem: Ich athmete wieder freier. »Szabadon lihegsz szeretett haza.«
*
szabályszerű
Ha már elfogadjuk a szabályt, s tán a varrályt is, a szerű-vel való összeragasztását bizony nem fogadhatjuk el. Minek is?
Szabályos, épp annyi, mint szabályszerü. Szomorú sor, hogy az iskoláinkban is jár ez a szó a tanulók magaviseletének milyenitésére. Igy rontják az iskoláink is a magyar nyelvet. N.: Alkalomszerű, népszerű.
*
szaftos (mondás)
zsiros.
*
Szájából köpte ki
Apja fia, mintha szájából köpte volna ki. Vajjon nem egy feledésbe sülyedt legenda, vagy mithologiai történet van ebben? Görög ezt igy mondaná:
- Mintha a homlokából ugrott volna elő! Talán ennek a megfelelője a magyar.
*
szalmaözvegy (Strohwitwe)
A magyar észjárás szerint épp ugy érthetetlen, mint németnek volna a
lacikonyha, borvíz, cinkotai icce, gyásznémet.
*
számla
Szinte kiirthatatlanok már az ilyen szavak. De legalább ne faragjunk ujakat
nyaklánc helyett nyakla, sárvas helyett sárva, kőpor helyett köle.
Magyarabb volna számlap, de még a kontó is, ahogy az olasz nevezi. Ha jó magyar szó a bankó, (bianco), mért ne jöhetne be a kontó is. Hiszen az olasz nyelvből valók a legmagyarabbnak érzett csutora, palacsinta, piac, bojtár, szamár is. [*]
*
számit rá, nem számit
Rút germanizmus, s többnyire értelmetlenség is, ha jól megnézzük
ehhelyett: nem számitódik, nem számos, nem kerül rovásra. Arra számit: mondom inkább: spekulál, vagy épit, les, nyilát vonja s másefféle
készülő, célzó kifejezések, szebbnél szebb képei a magyar elmének.
Egy órával több-kevesebb már nem számít. (Ki számít?) Magyarul: Egy órával
több-kevesebb nem kérdése az időnek. Vagy: nem idő.
*
számos
Ami számos, nem számtalan. Ezt a különbséget csak az nem látja, akinek a



Gárdonyi Géza: Magyarul így! 166.oldal
(Forrás: http://osnyelv.hu) 202 / 166.
szemét elgyöngitették az ilyen betük: zahlreich.
*
száraz
szintelen, fakó.
*
szárazon (trocken)
»Felelte szárazon.« Ez is német termék. A mi eszünk járása szerint senkise felelhet nedvesen, szárazon se. Mi felelünk: hidegen, kurtán, félvállról, immel-ámmal és még kilencvenkilencféleképpen.
*
szarvastehén (Hirschkuh)
gím.
*
Szavamra! Szóra adni.
(Er hat sein Wort darauf geben/gegeben. Ich habe sein Wort. Auf mein Wort. (Sanders. III. 1662.) Was ist zu geben auf der Kaiser Wort? (Schiller.) Szavamra: Itt a kezem!
*
szavát adja
A magyar inkább kezet ad rá. Még a pogányvilágból származott erősités.
*
szavát birom
Bizonynyal mondta. Erősen megigérte.
*
szédelgés (Schwindel)
világcsalás, ámitás, szemfényvesztés.
*
-szegény (-arm)
-vérszegény, gondolatszegény, magyar-tudás-szegény.
*
szegre akaszt (an den Nagel hängen)
Wagner Richárd emlékezteti egy levélben Wille Ferenc dr.-t, hogy Schopenhauer azt izente neki: ... solle die Musik an den Nagel hängen.
*



Gárdonyi Géza: Magyarul így! 167.oldal
(Forrás: http://osnyelv.hu) 202 / 167.
szekundál
párjáz neki. (Nép.)
*
szelep
-ep képzőnk nincs. Szellentyű a jó szó.
*
személyzet
Hiszen ha tudnám: miféle ige az a személyez, akkor azt is tudnám, hogy jó szó e az a személyezet vagy rövidebben személyzet. A cselédség bizonyára nem személyzet, sepedig a tisztviselők kara nem az. Legfeljebb ha a szinigazgató kiírja a szinmüből a személyeket, azt a cselekvést lehelne nevezni személyezésnek vagy személyezetnek.
*
szempont (Gesichtspunkt)
Szempont a magyarnak az a fekete pont, ami a szeme csillagában van. A németnek: tekintet, vizsgálódás, felfogás, ész, ok, gondolás, meggondolás, vélekedés. Biztonsági szempontból == biztonságért. Üzleti szempontból == üzletért, üzleti célból, üzleti irányban. Fagypont se pont. Hiszen nem pontokkal jegyezzük a fokokat, hanem vonalakkal. Tehát inkább fagyfok. Épp igy az álláspont ismeretlen valami a magyar lélek szótárában. Legfeljebb valami
rajzon levő pontoknak lehet érteni, amik álló embernek a képét jegyezik. Magyarban sok más kifejezés szolgálja ezt a fogalmat.
*
szemtanu, fültanu.
(Augenzeige, Ohrenzeige)
A nagyar tanu épp annyi mint a szemtanu és fültanu. Ha valaki siket, tudjuk, hogy az csak annyiban lehet tanu, amennyit látott és ha valaki vak, azt is tudjuk, hogy csak a füle szerint tehet tanubizonyság.
*
szende
Mily kára a nyelvünknek, hogy szende szó alkotója nem faragta tovább: a csicse, dide, ténfe, csepe, hente és siste szavakat. Annyi -reg, -rog és -rög végü igénk van, hogy csakúgy dőlnek belőlök az efféle gyönyörű szavak a faragó elé.
*
szenvedelem, szenvedelmles
Kazinczy faragta az engedelem, engedelmes képére. A nyelvtudomány nem is mondhatja hogy rossz a szó képzése, de a nyelv lelke tiltakozik ellene. Minek a repedés helyett repedelem? Minek a lépkedés helyett lépedelem? Minek az ébredés helyett ébredelem? S micsoda elképtető szóalkotások volnának még: bünhedelem, csipkedelem, röpködelem, nyomkodalom, kapkodalom, dermedelem, epedelem.
Már akkor inkább mondom idegien szóval passziónak. Dehát a mi nyelvünkben



Gárdonyi Géza: Magyarul így! 168.oldal
(Forrás: http://osnyelv.hu) 202 / 168.
még ez se olyan szükséges: a kedv és a szeretet szóbokraiban mindig megtalálhatjuk a kellő kifejezéseket. Hapedig beteges az a passzió, van minekünk a betegség és szenvedések kifejezésére is annyi szavunk, hogy semmiféle idegen népség nem versenyezhet mivelünk.
*
Szenvedő igealak.
Micsoda őrült elnevezés: szenvedö igealak.
9 éves voltam, mikor a csabai (Hejőcsaba) tanitóm felszólított, hogy mondjak egy szenvedő mondatot. - A gyermek sir, - feleltem bátoran. A tanitó megmagyarázta, hogy tévedek. Az a szenvedő mondat: »János nevetett engem.« (A magyarban oly erős a szenvedő szó, hogy nem lehet vele a passivot forditani. Jobb volna »tétető« alak. De ezen még gondolkozom, hátha jobb is akad.)
*
-ban, -ben szenvedni (leiden)
A magyar nincs benne a bajban, hanem a baj van őbenne vagy őrajta. »Kiral valami bánatot ne szenvedne.« (Bécsi C. 144.)
Különösen a betegségekben szenved a mai osztrák-magyar. Nem náthás, hanem náthában van; nem hideglelés van rajta, hanem ő van a hideglelésben, himlőben, fogfájásban s máseffélében az orvosi lekszikon szerint. A régi magyarok igy beszéltek: Gyomorfájás esék reám. (Lev. T. II. 32.) Nagy köhögés esvén reám, igen rosszul voltam miája.
*
-t szenved
Módosulást szenved == módosul. Kárt szenvedtünk == károsodtunk. Kérdést nem szenved (Das leidet keine Frage). == Nem kérdés.
Kétséget nem szenved. == Nem kétséges. Bizonyos.
Szükséget szenved. == Fogyatkozik v. fogyatkozott valamiben. »Veszni kell annak az országnak, amely két dologban fogyatkozik.« (Pázm.) Úr bir engem, semmiben sem fogyatkozom. (Döbr. kódeksz.)
*
szerény (bescheiden)
Gyártott szó: A szer és ény összetétele. Hogy a szer-nek mi köze a modestus-szal, vagy az ény-nek, amely magában értelmetlen, azzal Kazinczyék nem törődtek. Irjuk az erkölcs szó helyett csány, - mondta Kazinczy, csány szebben hangzik. Igy szépült a nyelvünk a szerény szóval is. De semmi szükségünk reá. Ott a szemérmes,
szégyenkező, tartózkodó, alázatos, tiszteletes, szegény, paraszti, mezei s másefféle még 999 más szó, amely a mondat értelme szerint fordul a szerény helyére.
*
szerénykedik
szemérkedik, szemérmeskedik, alázatoskodik, tartózkodik.
*



Gárdonyi Géza: Magyarul így! 169.oldal
(Forrás: http://osnyelv.hu) 202 / 169.
szerpentin út
kanyargó.
*
-szerű
A nyelvujitók sok rossz szót gyártottak a -szerű-vel.
A szer: szer. A féle azonban nem szer. Ha azt mondom: álomféle kábulat, az nem álomszerű kábulat. Valami ital vagy étel lehet álomszerű, altatószerű, de kábulat nem lehet álomszerű. Szily szerint az ónyelvben névszóval soha nem kapcsolták a magyarok. Pálmaszerü figura: pálmaforma figura. Időszerű: helyénvaló, kellő, jókorjött, isten hozott smf. Noha a latin series szó
rövidülése a szer, mégiscsak szebb a magyar szó.[*]
Nem időszerű: idejemúlt, elérett, nem mára kellő, nem mostanra kellő v. való. De lehet ellenkezőképp is: korai, korán jött. Okszerű: Dehát mi az az okszerű gazdálkodás? Ki látott valaha okszert? vagy oxert? Ha a könyviró azt irja: okos gazdálkodás, vajjon nem jobban megértjüke? Az okszerű helyett ird tehát: okos,
értelmes, tudományos, hasznos, tapasztalati, rendjén való s másegyebet.
A -szerű néha a formájú, -szinű szókat öli el. V. ö.: Célszerü.
*
szigor
A nép azt mondja: keménység, szorosság.
Mert van szomorú szavuk, die nincs szomor. Van bárgyu, de nincs bárgy. Van
karcsu, de nincs karcs.
A gyönyör is efféle farkametszett szó.
*
szilárd
A Nyelvőr egyszer már megcsúfolta ezt a szilfából faragott ostoba szót. Dehát akik a Nyelvőrt olvassák is, elfelejtik s következnek majd a Tölgyárd, Bikkárd, Fenyárd stb.
gyönyörű nevek a Rikhárd kaptájára. Csak idegen lelkek kapnak rajta.
*
szigorlat
Micsoda beszéd volna: gyász helyett azt mondani: szomorlat; borvíz helyett: savanylat es juhturó helyett: keserlet. Inkább sétált volna addig az a szófaragó, s maradt volna inkább rigurosum-nak a szó, - ugyanis csak belől marad az universitás küszöbén.
*
szinpadokkal szemben kézirat
Olvashatod szinművek cimlapjának a hátán. Persze: mert a német drámák cimlapjának a hátára ez van nyomtatva: Den Bühnen gegen über Manuskript. A pesti magyarnak tehát szinpadokkal vagy szinházakkal szemben. [* Értelme szerint: 'Az írott mű szinpadi átdolgozása.'] A nempesti magyar azonban ezt írja a romos üvegére vagy szivaros dobozára: Gyermeknek méreg. [* és nem gyermek ellen, amely szó-szerinti fordítása lenne. Utóbbi idő terméke az ellenjavallt, melyben



Gárdonyi Géza: Magyarul így! 170.oldal
(Forrás: http://osnyelv.hu) 202 / 170.
ugyanúgy a német gegen szó ismerszik meg, és amely a magyar elme számára képtelenség, mert a javallt ellentétére nekünk külön szavunk van, a: tiltott. Hogy a kör bezáruljon: mennyire értenénk, ha valaki a javallt, javasolt szó helyett azt mondaná: ellentiltott?]
*
szivacs
Ha spongyára jó szó a szivacs, akkor a radirra bizonyára jó: vivacs, a dedós kisasszonyra: óvacs és az idéző levélre: hivacs.
*
szobalány (Stubenmädchen, Zimmermädchen)
A menthető szavak közé illeszthető, merthiszen a hegybiró, udvarbiró, pincebogár szintén a németből jött szavak, görcs nélkül elfértek a gyomrunkban. Mi magyarok mégis inkább belső lánynak mondjuk. A tiszta magyarságu ember nem mondja házfecske, házgalamb, házegér, községbiró, hegycsalán, mezőnyúl, tengerrák, úttárs. Hanem mondja: házi fecske, házigalamb, háziegér, hegyi csalán, mezei nyúl, tengeri rák, utitárs.
*
szobatudós (Stubengelehrte)
Nekünk a nyelvtudós olyan tudós, aki a nyelvek tudományát hordozza a fejében. De inkább nyelvésznek mondjuk, mert a
nyelvünknek természete, hogy a szavakat simplificálja. A magyar nem mondja két szóval, amit egygyel mondhat. A szobatudós tehát annak a magyarnak, aki még német levegőt nem szitt, szobász, vagyis olyan tudós, aki a szobák történetét, berendezésük mesterségét, művészetét ismeri.
*
szóbő
Ha ez is jó szó, ezek is jók: gatyaszűk, csizmabő, kalapkis, nadrágszoros.
*
szocialista
világ-osztó.
*
szokott ... -ni
Vizet szokott utána inni. Lehet, hogy igy is jó, de mink inkább igy mondjuk: Vizet ivott mindig utána.
*
szolgál
Tanácskozó termül szolgál: tanácskozó terem is. Tudomásul szolgál: elfogadjuk v. tudjuk. Ugye milyen furcsa a jó szó. A jó magyar kifejezés hangzik már idegenül. Vessünk példát elő: a halotti beszéd első mondatára ha feleltek volna a hivek látjuk,



Gárdonyi Géza: Magyarul így! 171.oldal
(Forrás: http://osnyelv.hu) 202 / 171.
nem látásul vesszük. Nézd: ural - szolgál.
*
szopóka
A szoptatós üvegeken lehet csak szopóka, a pipaszáron nem. A pipát szippantgatjuk, tehát az az áldott csontocska csak szipóka lehet.
*
szoroz
Szily hibáztatja (Nyelvujitás szótára), pedig a szoroz épp oly jó szó, mint igenel,
himez hámoz (tulajdonképpen im-ez, ám-oz), csak igyez, csak-úgyoz, tegez, uramoz, kisasszonyoz, lelkemez, éljenez, - szóval
valami szót gyakran ismétel. A szorzásban ezt a szót ismételjük gyakran szor-szer-ször, tehát szorzunk, szerzünk és szörzünk. Tökéletes jóképzésü szó.
*
szóval, egyszóval (mit einem Wort)
Kérdés: A szóval (egy szóval) lehet-e magyar nyelvnek is szülötte? A magyar igy beszél: hogy egyik
szavamat a másikba ne öltsem. Százszónak is egy a vége. De mindez hosszu. A német is mondja: röviden. (Kurz.) De változatosabban is lehet:
Hát röviden! A vége! Vagy: Ne nyujtsam! Olykor: pont! Vagy: egyszóba foglalva.
*
szózat
A sóval sózhatunk, de szóval szózhatunk.
*
szörny
Tehát agg másképpen görny. Fázó: derm. Haragvó: förm. Álmos: szunny. Ahogy a förgeteg nem lehet förg, éppúgy a szörnyeteg se lehet csupán szörny.
*
szörnyen (ungeheuerlich)
Szörnyen, ha csakugyan szörnyen, de már a virág vagy leány nem lehet szörnyen szép, - hacsak nem Meduza fiatal korában.
*
szuggesztio
Sugárlás.. »Az ördög megjelenvén nekik, elhiteté vélek, hogy, vassal vagy istránggal végezzék el életeket, azt sugárolván elméjekbe, hogy immáron nincsen reménségek az üdvösségről.« (Takszonyi János: Purgatoriumbeli lelkek állapotja. 1718. év. 187. lap.)
*



Gárdonyi Géza: Magyarul így! 172.oldal
(Forrás: http://osnyelv.hu) 202 / 172.
szükmellü (engbrustig)
Nekem, aki mást keskeny-mellünek látok, nem lehet az ő melle szük. (Nem szoritja a melle őt se, merthiszen a keskeny mellünek vagy elől vagy hátul domborubb a teste, ugy hogy a tüdejének megvan a kellő helye.)
*
szüksége van
V. ö.: igaza van.
Magyarul: Szükséges neki. Kell. -ra -re szorul.
Nincs szükségem kalapra == ellehetek kalap nélkül is. A 1egfeketesárgább németség a haben ige szükségtelen alkalmazása.
*
szürke (grau)
A szürke jó magyar szó, de mikor fakó és fa-összetételű névszók helyett irják vagy mondják, akkor bizony német gaz. Mert a szürke magyar embernek szin, nem pedig szintelenség. Ám a szürkéző fővárosi nép Gőtének ezt a Fausztbeli sorát: Grau ist alle theorie, így fordítja: Szürke minden elmélet.
Pedighát Gőte nem azt mondja, hanem hogy fapénz az elmélet: nincs értéke valóságban. Fakó lehet minden szin, sőt maga a fakó is szin néha. Mégishát ha valami szintelen vagy szinehagyott, arra mondjuk: fakul. De szürke nem lehet minden szin. Az ibolya nem szürkülhet meg, sem a trikolor, sem a másefféle. Mondjuk tehát szürke helyett: fakó,
szintelen, testetlen, üres, paraszt, mázatlan,
fapénz, fapityke, fagaras, szalma s mégmás száz szó.
*
szurony
A boxer tán bököny lehetne. A kard: vágony. A tagló meg ütöny.
Mért nem maradhatott meg a szúró? vagy kés? mindenki megérti, ha mondjuk: szúrós puska, vagy késes puska. Vagyhát az ősi magyar gyilok.
*
-T
*
tablo (tableau)
Képedj! Ülj a földre. Fogódzkodj!
*
találja magát (sich finden)
A magyar talál valamit és ha háboru talál lenni, célba is talál.
De maga-magát sem el nem veszti soha, se meg nem találja. Ha mégis mond ilyet, hogy elveszti magát, egy egészségtelen műveletre mondja. De akkor se találja
magát, se bele, se fel, se -ban, -ben. A német



Gárdonyi Géza: Magyarul így! 173.oldal
(Forrás: http://osnyelv.hu) 202 / 173.
sich finden helyett inkább találkozik, kerül, belekerül, beleakad.
Mikorra észretértem, egy faluféle községben találtam magamat. - ... községet látok magam körül.
Fején találja a szeget. (Den Nagel auf den Kopf getroffen). Németből vett kép. A találás minálunk, ha célról is van szó, nem egy teljesen a német treffennel. A magyar ha fején találja a szeget, akkor valami szeg esett a fejére, és megakadt a hajában. Ha már elfogadjuk ezt a német gondolat-képet, inkább: Fejére üt a szegnek.
Német az ilyenben: Szűknek találtam a szobát, e. h.: szűknek éreztem. Más forgókban: itél, lát, tapasztal.
*
talaj
A föld ordináré szó, tehát finomabb kell: talp-alja, rövidebben talaj. Az ég helyett is jó lenne tán finomabb szó: fej-föle, rövidebben: fejöl. Fejöl alatt, talaj szinén Nincsen olyan árva mint én.
*
találka (rendez-vous)
Tehát találka, ahol találkoznak. Tehát riszálka, ahol a hölgy már megjelenik. Zabálka, ahol vacsoráznak. És csinálka, ahol a csillagokat nézik.
*
-talan, -telen
Ovatosság, ahol a német -los forditása.
*
támla
Lipótmezei szóalkotás! Panasz helyett lehet-e mondani, hogy panla?
Magyarul: székhát, székváll. Támlás-szék: hátas szék.
*
tanár
Tanborzasztó! Tanár helyett ha már a tanitó cimnél magasabb fogalom kifejezésére kell, ott a mester.
*
tanárnő, tanitónő s egyéb nő
A németnek a lehrer tanitó férfi, a lehrerin tanitónő. Megértjük magyarul is, hogy a tanitó térfi: nem asszony. S a tanitó nő: nem férfi. De nekünk szokatlan és nem eszünkjárása szerint való, hogy minden foglalkozásnál megjelöljük, ki a férfi és ki a nő. Ha azt, mondjuk lakatos, utcaseprő, titkár, tanár smf., fölöslegesnek érezzük, hogy hozzátegyük: férfi vagy nő. Ha mégis hozzátesszük, akkor is inkább asszony a szó, amit a német -in helyébe mondunk. Tehát: lakatos-asszony, utcaseprő-asszony, titkárasszony, tanár-asszony, vagy ha lány: kisasszony. De ennek az asszony vagy
kisasszony hozzátételnek mindig kell okának is lennie, hogy mikor és miért mondjuk. Mennyire nem nyelvünk természete szerint való a német -in-nek átvétele, példa rá Révai lekszikonjában az Alma-Tadema cikk. A végén ez az elképtető mondat olvasható: »Neje Laura Theresa szintén festőnő volt.«



Gárdonyi Géza: Magyarul így! 174.oldal
(Forrás: http://osnyelv.hu) 202 / 174.
De ha a barátnő, szakácsnő, tanítónő s más egyéb nő, szónak jó, akkor a férfibarátot, szakácsot, tanitót mindig igy kell irni: barátférfi, szakácsférfi, tanitóférfi. Ez pedig ocsmány germanizmus volna. Magyarul: ha nő is, akkor is barátom, szakácsom, tanitóm, királyom, igazgatóm.
*
tandler
ócskás, ószeres.
*
tanfelügyelő
Mi az a tanfel, amire ügyelés kell? Vagy hogy az a tan, amire felfelé szokás figyelni? A kutya a héjára fel-ügyel. A toronyőr a városra le-ügyel. Az iskola alatta áll annak a badar nevű tisztviselőnek, tehát akkor is inkább leügyel, éshát igy tanleügyelő volna. Dehát az ügyel szóhoz a le és fel prefixumok csak akkor ragaszthatók, ha valóban le vagy fel történik a cselekvés és ez a le vagy fel elmaradhatatlan megkülönböztetés. Épp ugy mint felcsip, lecsip, felgombolyit, felragad, leragad stb., stb. igékben. Ok nélkül ragasztani a le vagy fel előkét valamely igéhez a mi nyelvünkben nem lehet, mert a mi nyelvünkben az első-szótagon a hangnyomás, mert az első szótagban van a szavainknak a gyökere. Az az úr tehát ügyelő, s nem is tanokra ügyel, hanem iskolákra, tehát: iskolaügyelő. Tanokra a római pápa ügyel, meg a: miniszter, hogy süsse meg a tant is, aki szógyökszülte.
*
tanusit (betätigen)
Még nincs száz éve, hogy Kunoss (a Képeddel alszom el és Kitárom reszkető karom dalok irója) kifaragta a testificare magyar szavának. Dehát testificare:
tanuskodni és nem tanusitani. A tanusit szónak semmi értelme, mint ahogy nem volna értelme: birosit, vádlosit, jegyzősit,
hóhérit s másefféle szavaknak. Csak a német szótárirók kaptak rajta a beweisen, bezeigen, betätigen fordítására. Kelemenben olvasom: tiszteletet tanusit, részvétet tanusit
szörnyüségeket. A magyar nem tanusitja a tiszteletet, hanem tisztelettel viselkedik valaki iránt. Részvétet se tanusit, hanem sajnál, fájlal, vele érez s másefféle. (Nézd: részvét.)
*
tart
Hazafelé tart, veled tartok. A menés szinonimjai közé tartozik. Sem a Nyelvtörténeti szótár, sem a Tájszótár nem ismeri. Pedig régi lehet, mert országszerte mondják. Menés helyett akkor mondjuk tartás, mikor a járásban az irány gondolata a domináns. Tehát a magyar e helyett: arra menj (a mutatott vagy jelzett irány), mindig azt mondja: arra tarts. E szó eredete gondolom a lovas nép eszejárásából magyarázható. A lovas a ló akaratát tartja, irányitja. Tehát mikor már lovunk, szénánk elfogyott, akkor és mikor irányozódva megyünk és tartunk. Nézd még meg: halten nach...
*
tartalmaz (enthalten)
A bödön nem cselekedhetik tartalmat,



Gárdonyi Géza: Magyarul így! 175.oldal
(Forrás: http://osnyelv.hu) 202 / 175.
tehát nem is tartalmazhat, hanem valami van benne.
*
tartom (ich halte)
Német ott, ahol ezeket az igéket szoritja ki: nézem, vélem, ismerem, gondolom, látom, érzem, erősitem hogy... bizonyitom hogy... megállom.
Régente is mondták a megállapodott vélemény kifejezésére accusativussal. Azt tartom. Az orvosok azt tartják. De ez még maradhat. Hanem a tart igének ilyen accusativusos kapcsolatai: gyülést tart, misét tart vagy mond, a gyülésez, miséz helyett, igen németesek. Szintén németes az ilyen: ablaknak tartom - ablaknak nézem, vélem, gondolom helyett. Ez is német: Nem tartom helyesnek - Nem ismerem (gondolom, látom, érzem) helyesnek. Percekig tart - idő múlik belé... helyett. Szemmel tart. Jó kifejezés, ha aprómarháról van szó, hogy a gazdasszony mivel eteti. De ha szemmel kisérek valakit, német. - Megtartja a szilenciumot v. szabályt, törvényt, szerződést s máseffélét. - Megállja. Tehát ahol két szót egygyel fejezhetünk ki, magyarosabb egygyel.
*
tartós
csak az lehet, ami tart valamit.
*
tartozik, követel (soll, haben)
Magyarul: Terhe. Java. Tehát lehet valami terhére irva s javára irva.
*
tauglich
bevált, beváló.
*
tekintély, tekintélyes
Apáink ajkán: tekintetes. S ha ez a szó és ez az értelem megmaradhatott a cimzésekben, mi szükség a tekintélyre.
Egyéb forgókban: nagyságos, nagyfejü, mindenható, korona, vezér, nagymufti, miniszter.
*
telekkönyvvezetö
Helyesebb: telekkönyviró. Nézd: anyakönyvvezető.
*
teleszkop
messzenéző.
*
telivér (vollblütig, vollblut)
Olyan szó, mint volna telierkölcs, telibátorság, telikedv, telidüh, teliszem. Ide irható talán a reményteljes,



Gárdonyi Géza: Magyarul így! 176.oldal
(Forrás: http://osnyelv.hu) 202 / 176.
titokteljes, tiszteletteljes s másefféle csupa idegenteljes szó.
*
-teljes
N.: telivér.
*
temperamentumos
pezsgővérü, tűzről pattant.
*
templomatya (Kirchenvater)
sekrestyés, templomi gondozó. Néhol, különösen falun a két hivatal egy emberen van, ott lehet sekrestyés. Városon azonban külön fizetett ember a sekrestyés, ott a Kirchenvatert gondozónak lehet nevezni. - Dehát mért rossz a templomatya? - Azért, mert a mi nyelvünk nem alkot ilyen összetételeket: kocsmaatya, erdőatya, vasutatya, hanem azt mondja: kocsmáros, erdész, bakter.
Továbbá: nincs templomfiu, templomleány, templomanyu.
A templomatya tehát merőben a német gondolkodás szülöttje.
*
tegyük fel
Magyarul: képzeljük, gondoljuk, véljük, állitsuk igy fel, mondjuk.
Egy percig se tételeztük fel Apponyi
Albertről - ezt a mondatot a Magyar Nyelv, IV. 5. füzete a boritékon igy korrigálja: Egy percig se tettük fel Aponyi Albertről.
Mi jámbor magyarok ha főlteszünk valamit, mindig valamire tesszünk s nem
valamiről. Aponyiról legfeljebb vélekedünk; egy percre pedig véljük.
*
tény
Lenni: lény, - tenni: tény - mondotta
Szemere Pál, a Kazinczy-korabeli szófaragók egyike.
Tehát enni: ény (étel), - menni: mény (járás), - kenni: kény (subick). S a vastaghangu igékből: hunyni: húny (alvás), unni: uny (orosz regény). S hogy szaporódik a poloska? Lett a lényből tény, a tényből tényleg, tényleges, tényező, tényállás, tényvázlat, ténykedik, ténybeli.
Épp olyan, mintha a hisz igéből ezt a szót alkotnánk hiny (hit helyett) s következne belőle: hinyleg, hinyleges, hinyező, hinyállás, hinyvázlat, hinykedik, hinybeli, s más mindenféle. Épp igy a visz igéből viny, vinyleg, mondjam-e tovább? A vesz igéből már meg is kezdődött a vény. Várhatjuk a vényleget, vénylegest, vényezőt, stb.
*
tényleg
Valóban, valójában, csakugyan, igaz, igazán, igy van ez.
*



Gárdonyi Géza: Magyarul így! 177.oldal
(Forrás: http://osnyelv.hu) 202 / 177.
tesz (machen)
A német nem tud érlelni, tehát éretté
tesz. Sziveskedni, szivességgel szolgálni, tehát szivességet tesz.
Kérdést tesz: kérdez. Lépést tesz: lép.
*
teszi magát
teteti mintha... A német thun-nak már a nép nyelvébe is beleivódott a formája: a szinlés, szinlelés,
játszás helyett. A bogár hóttnak teszi magát, hallottam paraszt gyermektől is olyan tanyákon, amelyeken német gólya sem repült által. Dehát legalább az irodalmunkból vessük ki ezt a gyomot. A thun-nak másféle átvételei:
A német teszi az utazást. A magyar utazik.
A magyar igy beszél: A római Ecclesiának lába alatt rontya meg az Isten a sátánt. Pázm. Sz.I.121. Ma azt mondanánk: teszi tönkre, vagy teszi semmivé. Nem a ruha teszi az embert - ásatag germán közmondás. Magyarul: Nem a ruha az ember. Esküt letenni (Eid ablegen). Esküdni, megesküdni, ráesküdni. Intés: Ahol a teszi törölhető, töröld!
*
térdre vetni magát (sich auf die Knie werfen)
A magyar: letérdel, térdre hull.
Merthiszen aki áll, nem a talpára veti magát, aki leül, nem a hátuljára veti magát.
*
térkép
A tér a tágasság rokonszava. Mi köze a térképnek az olyan mappával, amely csupa hegyszorost ábrázol? Én bizony inkább mappának mondom. Ez a latin szó épp oly internacionális, mint a tenta, tábla, markolni, auto smf.
*
természtes (natürlich)
Sűrűn forgó helyeslő szó a németben. Nálunk a természetes is Pesten termett szó. A természetlen is az volna, de ezt még nem merték a fülünkbe rakni. Van minekünk szavunk a helyeslés kifejezésére bőven. Minek szoritsuk ki a natürlich-hel? A pesti ter-mééészetes helyett mink azt mondjuk: csakis, csakis igy, csakis úgy, igaz, igazat beszélsz, jól beszélsz, eltaláltad, éppen, bizony, bizonyára, bizonynyal. Más forgókban: persze, elgondolható, méltán, nem lehet másképp, érthető, megérthető, rendjén való, eleven, mondanom sem kell, nem szokatlan, kitalálható, megtalálható.
S ezeken túl még az uralkodó szó vagy szótag ismétlése: - Megitta a Pali a bort? - Meg. - János is erős legény. - Erős. V. ö.: igen.
*
természetes nagyságu
valódi nagyságu, akkora mint az igazi, életnyi nagyságu.



Gárdonyi Géza: Magyarul így! 178.oldal
(Forrás: http://osnyelv.hu) 202 / 178.
*
terv
A terj volt az első formája a nyelvujitók fabrikájában. Bajos már kipusztitanunk, de legalább ott vessük félre, ahol helyettesithető ezekkel: javaslat, ügy, ötlet, gondolat, vázlat, épület, vállalkozás, szándék, s másefféle a mondat értelméhez választottan.
*
tervel
forgatja az elméjében v. fejében.
*
tervez
irányoz, szándékol, vázol, épit, javasol cirkalmaz. A régi beszédben intéz.
*
testvér
a testvér szót a régiek magában nem használták.
*
tett (Tat)
Ahogy nem ett az étel, a vett nem vétel, éppúgy a tett nem cselekedet.
------»A tett elkövetése előtt gondold meg...« Ha még elötte állunk, nem lehet tett-ről beszélni. A tett mindig olyan cselekvés, amely már elmult.
*
tevékeny, tevéketlen
Ez is olyan szó, amelyre talán a nyelvtudomány helyeslőn bólint, de a magyar lélek fejet ráz. A magyarnak a tevékeny: dolgos, munkás, serény, mozgékony. A tevéketlen meg: tétlen.
Eger főorvosa, Glósz Kálmán beszélte, hogy iskolásgyermek korában, mikor először hallotta ezt a szót, mindig a teve képzete zavarta. Nem értette. Dehát az iskolákra nyelvünk első rontói.
*
tévút - tévtan
Téves út, tévesztő út értelmében hallani olykor rendes elméjű városi urak ajkáról is. Dehát mért nem mondanak akkor ilyen magyar szavakat is: dagteknő, válviz,
veszhely, vágdeszka, irasztal, pengforint.
Ugyanilyen hiba a tévtan is. Helyesebb vadtan, lósóska, ebszőllő.
*
tiszta, tisztán, tisztára (rein)
A tiszta, tisztán, tisztára szavak nálunk nem alkalmazhatók annyiféle értelemben, mint német sógoréknál. Die spartanische Frau war rein ein Kinderzeugungsinstrument. (És még ők gunyolnak, hogy a magyar szavak hosszuak!) A spártai asszony



Gárdonyi Géza: Magyarul így! 179.oldal
(Forrás: http://osnyelv.hu) 202 / 179.
csupáncsak költő-gép volt. (J.Scherr. M. Tr.) Más változatban: csupádon, csupa, szűz, szűzen. »Csak egykis szűz-paraszt ételt csináltam hamarosan az uramnak.« Már a kódexirók lapjain is gyakorta olvasható ez a csunya tiszta, dehát a régiség nem mentség. A magyar ész járása is más, meg a német észé is.
*
tisztába jön valaki vagy valamivel
Épp oly rossz, mintha azt mondjuk:
tisztába megy. Mondd helyette: megismeri, rányilik a szeme, ráeszüdik, rávilágosodik, ráeszmél, rátalál, s másefféle a mondandók szerint. Mert ha valami zavaros, homályos előttem, nem mondhatom ugye, hogy szennyesbe jövök valakivel vagy
valamivel.I>Tisztában van, a magyar észjárásban azt jelenti, hogy becsületes, ártatlan, igaz... vagyishát olyan az állapota, amely a szennyesnek az átellenese. Tehát nem jelentheti azt, hogy tisztán lát, jól lát, megismer, belelát.
*
legyünk tisztában azzal
ismerjük meg, lássuk meg, eszméljünk rá, lássuk jó lámpásnál, vigyük napfényre, lássuk világosságnál, lássuk bizonyossággal s másefféle a beszélgetés szerint. Ich bin in Reinem damit = tiszta sor.
*
tisztátalan
N.: bátortalan
*
tisztelendö, fötisztelendö
Olyan mintha valaki tekintetes úr helyett azt mondaná: tekintetendő úr, főtekintetendő úr, nagyságolandó úr, kegyelmeselendő úr, fenségelendő úr.
Csak gyerekkel beszélhetünk így tréfából. Hát ha régi is, rossz. A protestáns magyar papok a becsületes, tekintetes képére szerencsésebben fordították tiszteletesnek a reverendust.
*
titkos
titkos ajtó (geheime Türe), fiók, rekesz... Rejtekajtó,...
*
titokzatos
Még azt nem hallottam valakitől, hogy: ez titokzat, - én bizony a rejtelmesre és titkosra rá nem mondom, hogy titokzatos, aranyért se.
*
-tól -töl e helyett -ból -böl
Okhatárózónak mondunk olykor -tól -től ragos szót, olykor -ból -ből ragosat.



Gárdonyi Géza: Magyarul így! 180.oldal
(Forrás: http://osnyelv.hu) 202 / 180.
Ha -tól -től helyébe tehetünk -ból -bőlt, tegyük, mert magyarosabb.
'P. Halál egy légycsipésből helyesebb, mint h. egy légycsipéstől.
A -tól -től okhatározó helyltelen alkalmazása a német és szláv nyelvből fattyazott.
*
-tól -töl ehhelyett -val -vel
A M.T.Akadémiától Lukács Krisztina díjjal jutalmazott pályamunka. A kovácstól vassal abroncsolt kocsikerék. A kovács vasával megabroncsolt kocsikerék. A Jánostól kapával megmunkált krumpliföld. Krumpliföld, amit János kapával megmunkált. Törvényes gyerek, de nincs veleje.
*
tolonc
tolott, falvaüzött.
*
torlasz
Gyártott szó. Magyarul gát, vagy utcagát. Ha a barrikád fordítására nem alkalmas, akkor is inkább torlasztás vagy torladék.
Éppúgy mint a tetemégetőkből kikerült por nem lehet porlasz, hanem porlasztás, porladék.
*
torz
Ahogy a borzas szót nem rövidithetjük hogy borz haj, borz szakál, borz üstök keletkezhessen, eppúgy a torzas nem rövidithető becsülettel. Torzkép helyett a nép bizonyára csúfképet mondana, vagy fancsali képet.
*
több (mehr)
A több csak összehasonlításban, összevetésben szerepelhet. Magában mindig ezeket szoritja ki: nehány, egynehány, sok, jócskán.
Pl: Az ötvenes években már több Nándort ismertem. .. már ismertem Nándorokat.
*
többes rag
Azt mondjuk úr, urak, urat.
Mármost a hasonlóság törvénye szerint a húr szónak igy lehetne többese és accusativusa: hurak, hurat. Ehelyett azt mondjuk: húrok, húrt. Búr, búrok, búrt. szén-szenek-szenet kén-kének-ként tehát nem kenet ló-lovat hó-havak só-sók
A sónál is savak volt régente a többes, de mióta a sav szót beadták a kémiai mühelybe, kénytelenek vagyunk sókat mondani a savak helyett. (Egerben ma is savasnak mondja a nép a sósat.) Ez a v-vel toldott többes, a tulajdonneveknél nem v-és. Pl.
Borostyánkövet vettem. Borostyánkőt (a várat) elfoglalta a kuruc.



Gárdonyi Géza: Magyarul így! 181.oldal
(Forrás: http://osnyelv.hu) 202 / 181.
*
többnyire
Jobbára, leginkább. Mert nincs kevesebbnyi.
*
töltény
Olyan mintha törvény helyett mondanánk törény. öntvény helyett mondanánk öntény ásvány helyett mondanánk ásány látvány helyett mondanánk látány állvány helyett mondanánk álány
*
tömeg (Masse)
Persze, mivel a németnek massza az anyag is meg a nép is, a német eszű
magyarnak se kell a sokaság, sokadalom, gyülevész nép, csőcselék, sereg, csapat, nép, csürhe, raj, népgyűlés, gyülekezet, sereglet, tódulat. A németeszű magyar tehát alkot a töm igéből egy szót és a sok szép és jellemző szavak helyébe tolja. Csinált virág az igaziak helyén. - Dehát lássuk: mi az a tömeg? Az embert nem lehet tömni. Az ember gyülik, csoportosul, sereglik. Tehát ha az eg képző jó volna, inkább lehetne a nép gyüleg vagy süreg; tömeg pedig a liba. Összegek összege: egy rossz szóért kiirtották a sok jót!
*
tömegvállalkozások
társas vállalkozások, mindenes vállalkozások.
*
tömeges
Tömeges elválás: Sereges elválás. Tömeges végeladás: Teljes végeladás. Üzletfelosztás; eladás halommal; halmos eladás; boltüresités, fenekes boltüresités.
*
tömegesen
seregesen, csoportosan. Tárgynál: halmosan, halommal.
*
tömör, tömören
Bizonyára a csömör kaptájára csinálták a szógyárban, noha csöm ige nincs. De minek? Hiszen van szavunk a: tömött,
tömérdek, sűrű, kemény, szivós, nehéz, teljes, végig... s másefféle, ami mondanivalónk szerint pattan elő az elménkből.
*
tömörül
Csoportosul, összevonul, egybeszáll, társul, hadba száll, egybeigazodik, rajba sokasul vagy csoportozik s még vagy száz



Gárdonyi Géza: Magyarul így! 182.oldal
(Forrás: http://osnyelv.hu) 202 / 182.
ige, mikor melyik felel meg a mondanivalónknak.
*
tör (brechen)
Ahol a magyar szeg, a német tör. A
magyar nyakát szegi. A német bricht im den Hals. A magyar esküt szeg, békét szeg, kötelességet, igéretet, szót szeg, a német
mindezeket töri, mint a borsot. Rossz tehát a házasságtörés is. Isten rabjai regényem első kiadásában magam is hibáztam, mikor azt irtam (a 128. lapon) csendet nem tör. Mikor aztán ráeszméltem, röstelkedve javitottam meg: szeg-re.
*
törleszt
Nekik nem jó a töröl ige, merthát pórias. Dehát őröl helyett nem mondhatjuk őrleszt, pöröl helyett pörleszt?
*
törtszám
Szily Magyar nyelvujitás szótárában: »Maróthi 1743. (Arithm.) - Apácai s a régi arithmikák darabszámnak nevezték. Később Dugonics (1784.) töredéknek. Györi Sándor (1832.) elég furcsán töreknek. (Math. Msz.)« - Mért furcsán? - kérdem én. A törek a szalmának a törmeléke, tehát az egésznek a maradék aprója. Sokkal jobb, mint tört, mert a tört fogalma nem jelent maradékot. A törött tál még nem cserép, a törött szobor összeragasztottan is szobor. Törek tehát sokkal jobb szó, mint a tört szám.
*
törvényhozó
Régente a tót csinál ige helyett a szerez járta. Tehát a törvény-csináló mért ne lehet törvény-szerző. A törvény-hozó már csak azért is rossz, mert nincs törvény-vivő. Ahol pedig nincs vivő, ott nem lehet hozó se.
*
törzs
Kazinczy metszette a törzsökből. Jó, hogy eszébe hem jutott a »pórias« tücsök, csülök, bürök, üszök, bütyök. Volna most finom tücs, csül,bür, üsz, büty szavunk is.
*
transparens
áttetsző.
*
transponál
általvet.
*
trifolium
háromegy.
*



Gárdonyi Géza: Magyarul így! 183.oldal
(Forrás: http://osnyelv.hu) 202 / 183.
truccoskodik
bakolódik (Deésakna), megbakoljamagát.
*
tud (wissen)
Das muss ich besser wissen: Azt én jobban értem. (Ha olyan tudásról van szó, amely értelmi s nem emlékezeti.) Ich weiss nicht mehr das Datum: Nem emlékszem a dátumra.
Was weiss ich?: tudom is én! (Nem: Mit tudom én!) Das mag Gott wissen!: Isten a megmondhatója! (A tudja az Isten erősebb hivatkozás.) Ich wüsste nicht...: Nem gondoltam (hogy ártok vele.) Das ich nicht wüsste!: Hogy erre nem gondoltam! Weiss du was?: Hallod-e? Mondok valamit. Valamit mondanék. Förtelmes, elterjedt német gaz: Tudod mit? Éppúgy a beszélgetésben sürün ismétlődő: tudja. Irodalmi irásokban a törlése ajánlatos. Vagy: lássa.
Der Herr weiss die Gedanken der Menschen: Ismeri az Isten az ember gondolatát. Ich weiss nicht wass soll es bedeuten: El nem gondolhatom. Ki mondhatná meg? (Ez a nem tudom szintén sűrűn forog a beszédben.) Woher wissen sie das? Ich weiss es von ihm selbst: (Itt csak világos, hogy hallásról van szó:) Kitől hallotta? Őtőle.
Ich kann nicht schlafen: Nem bírok elaludni. Nem jön álom a szememre. Nem alhatok. Kerül az álom.
1908-ban jelent meg Tolsztojnak egy irott beszéde a halálos ítéletek ellen. Németül Ich kann nicht schweigen! Ezt persze
nyomban követte a magyar kiadás ezzel a cimmel: Nem tudok hallgatni. Magyar lelkü
ember igy forditotta volna: Nem hallgathatok.
Intés: Amit a német tud, azt a magyar szintén tudja, de sokszor érti is, ismeri,
hallja, emlékezik, sőt néha birja is vagy ható igével, mint a Tolsztoj iratot forditottam.
*
tudomásul vesz
N.: vesz.
*
tudomásul szolgál
N.: szolgál.
*
túl
Túlboldog, túlfinom, túlszép, túlrossz sok szép magyar szónak helyét bitangolják. Olyanok, mint az aranka a lucernában. A magyar ember eszejárásában a túl ikertestvére az innen-nek. Tehát ha azt mondom: túlhajt, jól beszélek, mert az innen képzete is megvan gondolatban. De ha azt mondom: túlhalmoz, az innen képzet
hiányzik, tehát azt mondom: megterhel. Épp igy a túlboldog szó. Nincs innenboldog
képzet. Mondom inkább: üdvözült, mámoros, bolondul boldog stb.
túlbecsül: (személyt) imád, rajong érte, oltárra tesz; (tárgyat) felbecsül, arannyal méri.
túlbuzgó: (munkában) fáradhatatlan, hangya-ember, méh-ember; (imádságban) vakbuzgó.
túlérett: (gyümölcs) elérett, kásás, totya; (gyermek) koraérett, korán nyilt.



Gárdonyi Géza: Magyarul így! 184.oldal
(Forrás: http://osnyelv.hu) 202 / 184.
túlerős: (bor, ecet, szesz) erős, csipős, maró, mérges, méregerős. túlfeszitette erejét: szakadásig dolgozott, inaszakadtáig, innal-kinnal... túlfinom: finomkodó.
túlnépes: soknépű, nagynépű, sürün lakott
túlság: a fölös és sok szavak összetételéből a mondat szerint. túlságoskodik: (pl. ételben) habzsol, pofáz, belakik, töltözik, dobzódik, tömi magát, duzzadtig eszik. túlsúly: fölös súly, föle. túlterhel: rogyásig terhel, holtra terhel, nyomón terhel.
túloz: Voltaképpen nem rossz szó, merthiszen van aláz, fölöz, előz s egyáltalán mindenből alkothat igét a z képző, tehát jó a túloz is, jó az innenez is, - kiki a maga értelmében. De túloz a német übertreiben forditására nem jó. A németnek szegény a szótára, tehát nem birja kifejezni, amit a magyar. Igy az übertreiben szó is ezerféle más szóval fejezhető ki nálunk, csak nem a túloz szóval. Pl.: nagyit, óriásit, felfuj, duzzaszt, szélesit, felhajt, kavar.
túlvilág: Jó szó volna, ha a földünk neve - innenvilág volna. Mondjuk inkább: menny, mennyország, felső világ, égi világ, másvilág. túlnyomó, túlnyomólag: Sokszor bitangolja e szó helyét: uralkodó, több,
szaporább, sulyosabb, leginkább. Többnyire törölhető szó. A járulékaival együtt törölhető. Igékben olykor a feljebb forditja helyesre a túl-t.
*
tulajdonit
Hibás ott, ahol vél, ért, ráért, vet, magyaráz valamire.
Magadnak tulajdonitsd - az ónyelvben is: magadra vess.
*
tulajdonképpen (eigentlich)
Rég polgárjogra vénült germán butaság. Félre szoritotta ezeket a magyar szavakat: valójában, valósággal, voltaképpen, jóformán, vélhetőleg, igazában s másefféle a mondat szerint. Néha még az is szó is: »Az abszolutizmus történetének megirása nálunk tulajdonképpen indokolásra nem szorul.« (Akad. Ért. 1922. 5. lap.) Ebben a végig német mondatban ha töröljük a
tulajdonképpen szót, a nem után az is beillesztése a magyar eigentlich. Dehát mért rossz az eigentlich? Mert a nyelvünkben a tulajdon és a képp, képpen akkor is más értelmű, ha egybekötjük. A tolvaj tartja meg a holmit tulajdonképpen, vagy a bitorló azt, amit bitorol. De a tulajdonképpen, akkor, amikor ezt kell mondanunk valójában, jóformán, épp úgy badarság, mintha azt mondanánk a valójában helyett: zsákmányképpen, szerzeményképpen, kölcsönképpen.
*
tüntetés (Demonstral)
Mért jobb a tüntetés szó a zavargásnál, lázongásnál? Hát csak azért, mert mikor Ballagi Mór a nagy német-magyar szótárát irta, ez a két szó nem jutott eszébe. A nem-zavargás és nem-lázongás értelmű tüntetésekre keressünk más szót.
*
türelem
A türelem jó szó, de csak ott, ahol tűrés forog a kérdésben. Nem türelem azonban az állhatatosság, sem a szorgalom, sem a nyugalom, sem a készség.



Gárdonyi Géza: Magyarul így! 185.oldal
(Forrás: http://osnyelv.hu) 202 / 185.
*
türkiz
török kő.
*
tusa
Szerencse, hogy ottmaradt, ahol kélt s nem magzott tovább, különben gyönyörködhetnénk az ilyen csonkafarkú szókban: mara, vesze, perle, köte.
S mondaná ezekre is Kazinczy, amit a tusára mondott: »Szépen fest Ossziánban, ismeretlen világ ismeretlen történeteiben, ismeretlen szó.«
*
tussol
elsemmiz.
*
tüzetes
Szerencsétlen alkotásu szó! Kossuth idejében faragták. Mikor először hallottam, nem is értettem. Sajtóhibának véltem: füzetes helyett. Olvastam aztán, hogy tökéletes alkotásu szó. Vajjon? Ha új szót alkotunk, a szó első kelléke, hogy azonnal érthető legyen. Képzeljük el, hogy valaki jótorkú ember ezt kiáltja: Varratos! varratos!
És közben végigfut az utcán.
Mindenki azt véli, hogy kalotaszegi portékát árul, csakhogy a varrottast pestiesen mondja. És ugyan mit gondolnánk, ha ugyanaz a jótorku ember végigfutna az utcán és ezt kiáltozná: - Tüzetes! Tüzetes! Tüzetes magyar nyelvtan.
Hát nem egyszerre a tűzoltókhoz telefonálnánk~e? Ha valaki azt mondja: - Pál tüzetesen beszélt.
Minden magyar azt érti, hogy hevülten, tüzesen. Épp úgy, mint mikor azt olvassuk Comeniusban:
A kérdőnek felelj meg kellemetesen.
Nem érthetünk egyebet, csak kellemest. Vagy mikor a régi bibliában olvassuk: Ez az én szerelmetes fiam!
Itt sem érthetünk szerelmetesen egyebet, csak a szerelmest, szeretettet. S még tovább: nevezetes: neves; becsületes: becsült; selejtes: selejtelt; izletes: izlett; iratos: irott; tiszteletes: tisztelt. Szóval nálunk, ahol a szavak első szótagján a
hangsuly, az első szótag értelme dominál szavainkban. Mintha ezt a szót csinálnám: vizetes. Mindenki vizeset értene rajta. Csakhogy a tüzetes ige fabrikálója nem tüzest akar ezzel a szóval jelezni, hanem más egyebet. Nem akarom kisebbiteni Simonyi érdemeit, de hibázott, mikor nyelvtanát ily cimmel jelentette meg:
Tüzetes magyar nyelvtan.
Az a tüzetes jelző semmit sem mond. Mert ha a teljes helyét bitorolja, azzal hogy azt akarja mondani, meg van tűzve, a tűzés nem jelent teljességet, sőtinkább ideiglenességet, lazaságot, befejezetlenséget. A helyes cim ez lett volna: Nagynyelvtan, merthiszen a Nagyszótárnak
rokona. (Ha én cimeztem volna, ezt irnám: Nemzetes magyar nyelvtan.)
*



Gárdonyi Géza: Magyarul így! 186.oldal
(Forrás: http://osnyelv.hu) 202 / 186.
- U, Ú
*
udvarol (den Hof machen)
Hogy lehet szobában udvarolni? Azért hogy Gyöngyösi magyar író volt, nem minden faragmánya jó.
*
udvaronc
Magyarul: császárnyaló.
*
úgy? (so?)
Ha hogyan nincs a kérdésben, se mögötte, se alatta, se fölötte, akkor valami állításra nem lehet a kérdésünk úgy?, hanem vagy az igekötő vagy: igazán? csak nem tán? No. No lám.
(Nézd még: igy-úgy)
*
ugyanaz s egy és ugyanaz
Megvan a régi nyelvben is (Komjáthy szt. Pál lev. 169.), de mégis magyarosabb: csakaz.
*
ugy-e, igy-e
Csak akkor magyar, ha a válasz úgy vagy igy lehet.
*
úgylátszik
Látszik. Lám. Lám-lám. No lám. Talán. Meglehet. Bizonyára. Bizonyosan. Vélhetőleg.
*
úgy - mint
A régieknél: »Svagar nevü áros embernek házánál való tornyát úgy elhasogatta (a földrengés), hogy mind házát, tornyát le kellett hordania. (Mon. H. H. XXXIII. 21.)« Ma ezt mondanák: úgy házát mint tornyát. Nekem ugyan hiába böki az ujjával a professzor a Miatyánkot: Miképpen mennyben, úgy e földön is. A falusi Miatyánkban az úgy: azonképpen. Különben is a Miatyánk éppen nem lehet próbaköve a színarany magyarságnak. Csak a szavak magyarok abban, a fűzésük latin.
*
úgynevezett (sogenannte)
Magyarban fölösleges szó. Ha éppen kell: ahogy nevezik, ahogy mondják.
Ahogy bementünk egy úgynevezett



Gárdonyi Géza: Magyarul így! 187.oldal
(Forrás: http://osnyelv.hu) 202 / 187.
osztériába - Bementünk egy osztériába, ahogy ott nevezik vagy mondják.
*
úgyvan
Mikor az országgyűlési beszédeket olvasom, a közbeszólt úgy van, mindig olyan nekem, mintha a zsidó zajsztot hallanám. A magyar azt mondja: Igaz. Való. Nincs
különben. Csakis. Sajnos. Örvendetes stb. az igen szinonimái.
*
ujdonsült iró (neugebackene Schriftsteller)
Aus lauter frischgebackenen Leuten der neuzeit. (Heine Lut. 1298.) A mi fantáziánk nem alkot ilyen képeket. Nálunk az embert nem sütik. Az ilyen kifejezésnek bizonyosan előzménye van: Mese a tésztából készült emberről! Vagy valami anekdóta. A sütőiparra is gondolhatunk, hogy nem magyar eredetü ipar. (Maga a pék szó is német átvétel.) Tehát a sütés nálunk nem olyan fogalom, hogy belőle szóképek és egyéb szólások keletkezhettek volna. Vessük el az ilyen idegen gondolkozásból származott gondolatképeket; vannak helyébe. Az éretlenség, ujság szinonimái között
keressünk rá szót, kifejezést, képet. Magyarul pl. így is mondanák: Ez a koca Petőfi uj könyvet írt. Uj bojtár az irodalomban. Irodalmunknak uj zöldsége.
Az ujdon szó különben is félcsizma. Ahogy nem mondhatjuk magában az ódon szót, mivelhogy nyomatéka az ó szónak, tehát csakis az ódon-ó az igazi képe, épp így az ujdon-uj is csak párosan jár.
*
ujra (neuerdings, neulich)
Jó szó, ha valaki valami újra vágyik, vagy újra festeti a ruháját, vagy újra építteti a házát. De ha valaki újra leül, újra iszik, újra káromkodik, hogy a bora újra megdohosodott, megint vagy ismét helyett, bizony dunántúli, - mint 1922-ig magam is.
*
ujtörökök
ujtörökök == mai törökök ifjutörökök == mai törökök
*
undor
Oh micsoda tántor!
*
ural - szolgál
Az ural szó sok zavarodást okozott már. A dominál értelmében használják némelyek. Pedig ez a szó nem azt teszi. A régi nyelvből maradt ránk, mikor még ehhelyett meguraz, ezt mondták: megural. A Tájszótárban találunk ilyen igéket: gyámbál, gyámbáz, erdőlő, erdőző, falul, faluz, - egyértelmű. Az ural igét is a régi értelemben használja a nép, ehelyett: uraz. P.: - De sokat kell üzenni azért az ácsért. No nem uralom tovább: hivatok másikat. A dominál hű fordítása csakugyan az



Gárdonyi Géza: Magyarul így! 188.oldal
(Forrás: http://osnyelv.hu) 202 / 188.
ural lenne, mert a szolgál-nak ellenszava, és én azt gondolom, a régi ural kifejezés ki is fordítja a köpönyegét, s ellenkező jelentésűvé válik, mint ami volt, helyébe pedig az uraz lép. A nyelv fejlődése okozza ezt a változást.
*
úristen (Herrgott)
Akadémiánk Helyesírási szabályai arra intenek, hogy ezt a szót nagy Ú-val írjuk. Én meg azt mondom, hogy sehogyse írjuk.
*
után (nach)
Szabadon Jókai után. Ezt a magyar lélek úgy érti, hogy valami elszabadult rab vagy őrült megyen Jókai után. Pedighát az volna az értelme (s a budapesti korcs magyar lelkeknek nem is kell magyaráznom), hogy Jókaiból szedett olvasmányról van szó. Tehát magyarul: Átírt rész Jókaiból. Vagy: Az eredetijét írta Jókai Mór. S ha éppen csak egy szóval fejezzük ki: nyomán, szerint. Az után egyéb éktelenségei e szavakat tolják félre: formájára, képére, hasonlatosságára. Továbbá is szóval.
*
utána néz (nachsehen)
A magyar ember csak haladó után nézhet, vagy elment valaki után. De ha könyvben keresünk valamit, az nem utánanézés, hanem megnézés.
*
utánnyomás (Nachdruck)
Gomb-nyomás: megnyomjuk a gombot, vagy nyomunk a gombbal. Lábnyomás: nyomjuk a lábat, vagy nyomunk a lábbal. Utánnyomás: megnyomjuk az utánt vagy nyomunk az utánnal. Értse, aki érti. Mi magyarok a Nachdruck ist verboten-t így fordítjuk: Lenyomtatása tilos. Vagy: ujranyomása... Vagy: tovább-nyomtatása...
*
utal
Ujkori csinálmányok. Badarság amiket mondanak velök. Mert utal azt jelenti, hogy utat jár. A Nysz. egyetlen példája is azt bizonyítja. A pénzt kiutalta: folyosította, kiengedte...
*
utasit
Szagosít: szagossá tesz. Nemesít: nemessé, tesz. Épp így lovasít, aljasít, tehát utasít: utassá tesz. Hasonlítsd: világosít, csendesít, okosít. Akármilyen régi szólás, de erőltetett a rendre utasít kifejezés. Az országházában is magyarosabban szólna az elnök, ha azt mondaná: rendre intem, rendre figyelmeztetem, rendre igazítom, kérem. Visszautasítja a német étlapot: Visszaveti...
Szavait visszautasítom: Visszavetem. Kérelmét elutasítja: ...nem teljesíti, elveti, megtagadja.
Kérelmével a minisztériumba utasitja: ...igazítja, irányítja.
Szobájából kiutasitotta: ...kiigazította, kiküldte, kinódította, kilódította. Kifordította a rudját, Azt mondta neki: ottkünn tágasabb.



Gárdonyi Géza: Magyarul így! 189.oldal
(Forrás: http://osnyelv.hu) 202 / 189.
Kitessékelte, ajtóra mutatott. (Nem: ajtót mutatott.) Hogy teljesen világosan lásd, mikor van a helyén az utasít, elutasít, próbáld az út szótő helyett az utca vagy ösvény szót. Ha elutasít helyett ezt mondom: elutcásít vagy elösvényít... Más mondatokban hárít, elhárít, eltol, ellök, elrúg, elfricskáz s másefféle távolító igék. Oh ti szegények egy gazdag nyelv országában!
*
utcák elnevezése
A Társalkodó 1832. dec. 8-i száma közli, hogy a budai utcák magyar nevét az előbbi évben iratta ki a tanács. Van köztük: György tere == Diszpiac Ferenc király tere == Séta-köz Virág utcája (Virágh Benedek) == Feléviz utca Nádor tere. Mátyás király tere, smf. Kiki láthatja, hogy öregapáink a személyneves utcákat birtokosan jelölték, a többit csak mint a németek. De mégrégebben is, a XV. századbeli szószedet (75. l.) szerint még az országok nevét is igy mondta a
magyar: örményországa, lengyelországa, székelyországa, szerecsenországa s tovább így az országok.
Más a Kossuth-kalap és más a Kossuth kalapja.
Egerben is van egy út, amelyen Rákóczi járt is valaha, de azért mégse Rákóczi útjának nevezte a tanács, hanem pestiesen. Ennek a nagy pesti tiszteletnek köszönhetjük, hogy a többes számu nevezések hiányzanak a városainkban. Igy mellőzték például Egerben a Hősaszszonyok utcája elnevezést azért,
mert Hős asszonyok utca mégiscsak rosszul hangzott az egri füleknek, magyarul meg genitivusszal nem merték.
*
utókor (Nachwelt)
A magyar utó röviditése az utolsó szónak. Értelmetlenség fölcserélni a következő, jövő szóval.
*
uvertür
megnyitó.
*
- Ü, Ű
*
übermensch
Németben is fából vaskarika, mert aki emberfölöttvaló, az nem ember, hanem majdisten.
Goethe Zueignung versében észmágnásféle az értelme. Nietsche Zarathustrájában azonban az az ember, aki a jövendő időkben annyira felülfejlődött a mai emberen, mint a mai ember a majmon. A magyar nép a majd szót olykor majdcsaknem röviditéseképp is mondja. Ahogy az alighintó olyan hintó, amely nemigen hintó, de azért mégis hintóforma, épp igy a majd-úr olyanféle úr, aki már nem paraszt, de úrnak se mondható teljességgel.



Gárdonyi Géza: Magyarul így! 190.oldal
(Forrás: http://osnyelv.hu) 202 / 190.
Hát a nietschei übermenschnek a majd-isten a magyar lélek értelmezésében a megfelelője. A goetheinek: észmágnás, észóriás, észember, javaember, szinember, embergyémánt, smf.
*
üde, üdül, megüdül s folytatása
Nem tetszik énnekem sehogyse az üde szó. Mindig az idő fogalmát érzem benne. Ma még nem tudom: csakugyan rászorultunk-e, hogy a friss, eleven,
maganyilt, harmatos, éltető, éled, virul
kifejezéseket mellőzzük érte, de én bizony, ahol csak találom a régebbi könyveimben, törlöm. Igy az Isten rabjai első kiadásában (a 156. lapon) is töröltem :
Megüdülsz mint a virág az öntözés után...
Javitottam:
Megéledsz, mint a virág...
*
ügyes, ügyletlen
Mind a kettő jó szó, de csak ügygyel kapcsolatos értelmekben. Nem ügyes
azonban aki: életrevaló, világravaló, szemes, eleven, talpraesett, fürge.
És nem ügyetlen, aki balogsüti, kétbalkezü.
Az ügy ősrégi magyar szó a causa res, negotium, jus, angelégenheit, sache, ding, recht értelmében.
*
ügynök
A -nok, -nök szóalkotás a tót -nik-ből van. Irthatatlan is már az elnök, dijnok,
gyakornok, hivatalnok, mérnök, tábornok, zsarnok és ügynök. De legalább ne
szaporitsuk. Inkább maradjon a vágó mészárosnak, hogysem husnok vagy
bárdnok. Inkább maradjon a latin kántor kántornak, hogysem éneknök legyen belőle. Inkább maradjon az olasz bojtár, bojtárnak, hogysem juhnok vagy marhanok legyen az új magyar neve.
*
üres
Vélhetőleg az üreges rövidülése. Ha igy lehet ür szót csinálnunk, az öregesből is lehet őr szó. Kazinczy megfordul a sirjában, hogy erre nem gondolt.
*
üt (schlagen)
Német az üt, amikor ver. A magyar ütés eggy mozdulat, eggy hang. Ha már többször történik az ütés, akkor nem üt, hanem ver. A németnek a verés is ütés. A németnek az órája üt, a magyaré ver. A németnek ütere van, a magyarnak verő-ere. A zenei ütem is megitélhető ebből. A német karmester üti a taktust. A magyar veri. Dehát a verem szó ütem helyett nem alkalmazható. Mert már más fogalmat jelöl. Inkább lüktetésnek, lépésnek, vagy világnyelven taktusnak mondom. Ugyis hasonlít a kézmozgása az óra tik-tak-koló lengőjéhez.
*



Gárdonyi Géza: Magyarul így! 191.oldal
(Forrás: http://osnyelv.hu) 202 / 191.
üteg
Szily szerint a batterie szóból. Kb. 8 ágyu együtt. A nép bizonyára egy falka ágyunak mondaná. Tehát ágyu-falka. N.: kiüt.
*
ütem
Nézd: üt.
*
űzni (treiben, betreiben)
Kereskedést űz, tréfát űz, fényt űz mind német.
A magyar űzés a hajtásnak, kergetésnek rokon igéje., Minden más értelmü alkalmazásra rossz.
Tehát üzlet, üzletember, üzlethelyiség, üzleti alkalmazott is mind ostoba szóalkotás. (Nézd: kereskedő, árus, gyártó.)
*
-V
*
vadrózsa (wilde Rose)
A szép magyar csipkebokor, csipkerózsa mehet a lomtárba. (1372. Zal. Oklevéltár.)
*
vág (schneiden)
A fővárosi borbély hajvágást ir ki az ajtajára, s mondja is, hogy:
- Hajat vágni kremlássan?
Persze mert a német nem tud nyirni, hát ne tudjunk mi se. Bezzeg Szent Margit,
»Chak egyzer egy delben het betegnek nyre el hayokat.«
Akkor se vág a magyar, mikor metsz. A könyvet legfeljebb a földhöz vágja, de ha az ivek még egészek, csupán fölmetszi. A kés se papir vágó, hanem papirmetsző. Mink semmit se vágunk, ha nem erővel. Dehát mi erő kell a papiros fölmetszésére?
*
vajda
A Pallas Lexikonban és egyebütt is gyakran olvasom: a hét magyar vajda. Mért vajda? A vezér bizonyos, hogy ősmagyar szó; megvan a töröknél ma is. A vajda meg szláv szó.
*
valamelyes és valamilyen
A milyen szó nincs meg ónyelvünk szótárában. El nem képzelhetem, hogy a nehéz fülü ember ha ilyenről vagy olyanról hallott beszélgetést, hogyan kérdezett milyen helyett? Mily helyett mely járta. De melyen sincs a szótárban. A nyelvben bizonyára benne volt. Ha az ilyen meg az olyan benne



Gárdonyi Géza: Magyarul így! 192.oldal
(Forrás: http://osnyelv.hu) 202 / 192.
volt (s erre bőven van példa a szótárban), akkor benne volt a milyen is. Itt csak arról szólok, hogy meg kellene különböztetnünk
ma már a valamelyest a valamilyestől, - ár ezt a szót valamilyen soha senki még le nem irta.
*
valóságos (wahr)
A valóságos jó szó, ameddig azt jelenti, hogy valóságos, de mikor éppen azt mondjuk vele, hogy nem valóságos, csak olyan, mintha valóságos volna, akkor német elmével gondolkodunk. Bettina von Armin irja Gőte anyjának: Es wahr ein wahrer Chokoladenbrei auf der Strasse. (Recl. kiadás 29. l.) Olyan sár volt az utcán, mint a csokoládé. Nem pedig: Valóságos csokoládé volt az utcán!
*
valószinü (warscheinlich)
Mert wahr: való, schein: látszat, szin. Tehát ha valami nem bizonyosan jó, mondd aligha helyett jószinű. Ha valami nem világos, mondd homályos helyett:
világosszinű. Ha valakinek az erkölcsei gyanusak s vélhetőn, tehát nem bizonyosan gonosz az ember, mondd, gonoszszinű. Persze mi ómagyarok, kik még a régi hangsulyozással beszéljük a nyelvünket, érezzük, hogy a szin, a látszat helyezendő előbbre a kétséges ügyekben. Nekünk ha valami jószinü, hát az bizony nem kétséges, hogy jószinü-e. És éppigy, ha valami valószinü, nekünk biz az nem warscheinlich, hanem wahr, echt, gewiss. De inkább mondjuk magaszinü.
Mikor a német azt mondja:
wahrscheinlich, a magyar azt mondja: lehet, meglehet, lehet hogy..., vélhető, vélhetőn, vélhetőleg, olyan mint... ugytetszik, rémlik,
talán, alighanem, várhatólag, alkalmasint, gondolom, szándékom szerint, közel-igaz (ónyelv) s még vagy százféleképpen. Mikor meg tagadjuk a wahrscheinlichet, nem azt mondjuk nem valószinü, hanem azt mondjuk: alig, aligha, nem bizonyos, nem gondolom, nem látszik, homályos, - s még vagy ötvenféleképpen.
*
...-val -vel a -ban -ben (mit ein in dem...)
Pál ment szivarral a szájában. Ezt Pesten ugy értik, hogy Pálnak szivar volt a szájában, mikor ment. Budapesten kivül azonban az első hallásra úgy értik, mintha valaki azt a képtelenséget mondaná, hogy: Pál szivarozva belement a saját szájába. Uj Nemzedék 1921. márc. 18-iki számának a vezércikke igy kezdődik: »... ezen a napon minden úr zöld rekettyelevéllel a gomblyukában s kalapján jár-kel...« A nem-pesti magyar elmosolyodik, mikor ezt olvassa. De hát még mikor ezt: »A hadnagy ült sapkával a fején.« - Az Est novellájában. 1918. II. 17.
*
változik
Tollunk egy botlatója a változik ige előtt a vá. Pl.: Pávává változott, kutyává változott. A régi nyelvben a változik ige helyett gyakorta ezt mondták: fordul. »Szt. Ambrus emliti Mózes vesszejének kigyóvá fordulását.« A népnyelvben is: Jóra fordult. Tisztára fordult az idő.



Gárdonyi Géza: Magyarul így! 193.oldal
(Forrás: http://osnyelv.hu) 202 / 193.
*
van (ist)
Tudósnak való szép munka lenne: megkeresni mennyire keveredett bele a német ist a nyelvünkbe? és mennyire tisztitható ki belőle. Én még a tűz van! baj van! kifejezésekre is gyanakszom, hogy nem lelkünk szerint valók. Merthiszen vizáradás idején nem kiáltjuk: Viz van! Hanem kiáltjuk: Viz! Viz! Tehát: Tűz! Tűz! A falusi gyerekek játéka is igy hangzik: Tűz! Tűz! Viz! Viz! -------Németes az ilyen alkalmazásban: Nem tudja mi a különbség a kettő között == Nem tudja, mi a különbség... Hány óra van? == Hány az óra? Hány óra?
Náthám van. == Náthás vagyok.
Lázam van. == Lázas vagyok. Láz bánt. Láz gyötör.
Ki tudná megmondani, hogy egy napló(iró) s emlékiró müve között mi nagy különbség van. (Hazánk, I. 27127.) Helyesen: mi nagy a különbség.
»Bál van Bécsben.« == Báloznak Bécsben. (B.H. 1906. I. 21. Vezércikk címe.) Az udvar végén galambduc van... == ...áll.
Intés: Ahol a van törölhető, töröld; ahol más szóra váltható, váltsd! V. ö.: lesz. --------Abban a véleményben van. Germanizmus. Nálunk nem az ember van véleményben, hanem a vélemény az emberben. Magyarul: az a véleménye. ...van vele: -val -vel jár. .Példa: Sok pepecseléssel jár ez a munka. Szégyene van, kára van == szégyent vall, kárt vall.
A templomban éppen istentisztelet volt. Magyarul: A templomban éppen miséztek, litániáztak. A templomban éppen az Istent tisztelték. Legkomikusabb: hiánya van, - szóval az van ami nincsen, vagyis nincs van.
*
van szerencsém (Ich habe die Ehre)
Van szerencsétlenségem fájlalni, hogy még a Petőfi társaság ülésre hivó céduláin is ezt olvasom. (1920-ban.)
*
varietas delectat
Ördög is megunja egy honcsokon űlni. [*Cz-F: Szalagformában kimetszett gyepes föld, azaz hant, melylyel a határokat, utakat, nyilásokat stb. ki szokták jelölni.(Lsd.: hancsik, hant)]
*
-va -ve (határozó igenév)
A ... pályázaton kitüntetve. == A... pályázaton kitüntetett munka. A könyv ára fűzve, kötve: == ...fűzötten, kötötten.
Hol vagy szállva... == ...szálláson. Noha már a halotti beszédben ott van birságnap(ra) jutva, idegen büzét érzem
ennek a -va -ve képzőnek, különösen akkor, mikor a német sein ige-csatolással sétál. Akit én szeretek, meg van az szeretve, akárhogyan elbájolta is Erdélyit, én fekete-sárga szinünek látom. Nekem a -va, -ve csak akkor magyar, ha módhatározó vagy állapothatározó. Még időhatározónak is gyanus. Mert egy hét mulva ugy tetszik, mintha ebből kopott volna: egy hét multával. De mondja is a nép, hogy multán.



Gárdonyi Géza: Magyarul így! 194.oldal
(Forrás: http://osnyelv.hu) 202 / 194.
A kut meg volt ásva. Az ebéd már be volt tálalva s másefféle annyira bevett kifejezési alakok immár, hogy még hánytatóval se lehet lelkünkből kivetni. De ha a beszédünk nem lehet meg ilyenféle alakok nélkül, meglehet az irásunk. A magyar nyelv gazdagsága éppen az ilyenekben tünik elő. Intés: Valahányszor leirjuk fűzve, kötve s egyéb alakot, mindig nézzük meg, jól hangzik-e helyettese: füzötten, kötötten. Ha jól hangzik, vessük el amazt, mert a -va, -ve, ha törölhető, mindig német. Más -va -ve alakok a sein, haben stb. kapcsolataival más fordulatra próbálandók. --------Vizsgáljuk ezeket a határozókat is: üstöllést, nyargalvást, folyvást. En ebben az -ást -ést-ben valami nyomatékot érzek. Mintha a -va -ve igehatározó-képzőnek volna fokozása.
*
végbél
A végnek a bele? De doktor uram, micsoda végnek a bele? Talán bélvég az, amiről beszélni méltóztatik-tetik?
*
végeladás (Ausverkauf)
hamareladás.
*
végez
De ha valaki hajat nyir, csak akkor végez hajnyirást, mikor már utolsót csattint az
ollajával.
A cselekvés, mivelés, csinálás még nem végzés.
Es wurde beschlossen == azt határozták.
*
végre (wegen, zu dem Ende)
Mi végre teremtett téged az Uristen? Két germánság: a végre (zu diem Ende), az Uristen (Herrgott). A magyar nem mondja: Mi végre jó? hanem Mire jó? Minek az? Miért? Tehát három kifejezésünk is van a kétszavas mi végre helyett, de az osztrák agyu magyarnak egyik sem izlik.
*
vény
N.: tény.
*
vérmérséklet
(Temperamentum)
Ez is csak könyvbeli szó. A magyar ember ilyen vagy olyan természetű: vérmes vagy hidegtalpu. (Nem tudom hányféle temperamentumot sorol még fel a csizió.)
*
vérszegény (Blutarm)
Ha a vérszegény azt jelenti: nincs vére, akkor: akinek nincs bundája: bundaszegény,



Gárdonyi Géza: Magyarul így! 195.oldal
(Forrás: http://osnyelv.hu) 202 / 195.
akinek nincs vasuti jegye: jegyszegény, akinek nincs felesége: feleségszegény. Más ily gyönyörű szavak a vérszegény kaptájára: juhgazdag (sok a juha); csizmaszoros (szoros a csizmája); kürthangos (hangos mint a kürtszava). Ugyan a magyarban is van összetett szó bőven, de magyar észhez szabott. A nép a vérszegény helyett azt mondja: vértelen.
*
vesz
Búcsút vesz (Abschied nahme). == Búcsúzik.
Fáradtságot vesz. == Nem röstelli.
Komolyan vesz valamit. == Komolyan néz valamit. Komolyan mér. Neki az is valami.
Bevett szokás. == Megrögzött.
Elfogadott. Ismert. (Szokás nem pilula. [*==pirula==gyógyszer-golyócska]) Tudomásul vesz. (Zur Kenntniss nehmen.) == Tud, megtud. Hallottuk. Meghallgattuk. Megjegyezzük. Megértettük. Szemügyre vesz. Ha nem vehetünk valamit fülügyre, nyelvügyre, orrügyre, szemügyre se vehetünk magyarul. A magyar: megügyit, szemet szegez reá, les, stb., mikor hogyan miről fordul a szó. Nézd: észrevesz. Rossz néven vesz. Válogass rá a harag ezer kifejezése közül.
Együtt véve csak ott jó, ahol együtt adva is forog szóban. Más ügyekben együttesen-t mond a magyar az együttvéve helyett.
*
veszt, elveszt
Ebben a formában: Gyermekeit elvesztette, német. A magyar akkor veszti el
gyermkét, ha megöli vagy akármiképpen vesztét okozza. Az elvesztés fogalmát nálunk a veszedelem szó világitja meg. Az elveszités megint más: dehát akkor se a halál fosztja meg tőle, hanem hogy a gyermeket valahol pálinkás fővel ottfelejtette, vagyhogy eltévedt tőle, vagy leesett a kocsiról, stb.
*
veti magát valamire (werfen)
Sie wirft sichn seine Brust. - Keblére veti magát helyett ...omlik. (Jókai: Aranyember. III. 99.) Er warf sich mit entsetzlichen Brüllen auf Bánfi. - Iszonyu orditással veti magát helyett: ...rohan rögtön Bánfira. (Jókai: Erdély Aranykora. III. 12.) Athalie wirft sich auf den Sarg bergende Nische. - ...leveti magát helyett: ... borul, levágódik v. hanyatlik. (Jókai: Aranyember V. 153.) Er warf sich auf den Bauch. - Hasra vágta magát helyett ess hasra méltóság. Ein sachsisches verlaufens Fräulein, das sich ihm an den Kopf geworfen. Egy honjából megszökött szász leány, ki erővel vetette magát helyett rákötölődködött. Kar. Barn. M. 5:9. Er wirft sich auf Rücken. - Hanyattvágja magát helyett hanyatt vágódik.
*
vezet
A magyart viszi az út, - mert lovon járó nép. A németet vezeti az út, mert gyalogjáró nép.



Gárdonyi Géza: Magyarul így! 196.oldal
(Forrás: http://osnyelv.hu) 202 / 196.
*
vidor
Sándor István csinálmánya. Csak azért, hát csak azért. Kelleni nem kellett, merthiszen van vig, vidám szavunk. Dehát Kazinczy korában ezt nevezték nyelvujitásnak.
*
vigasz
Ez is a Kazinczy-kór farkatlan kutyája. Vigasztal: nyesd farkát s kész a vigasz. Dehát hol a magasz és nyugasz?
*
világirodalom (Weltliteratur)
Mink bizony az ilyen összetett szavakat birtokosan mondjuk: világ irodalma. Épp igy idegenes a magyar történelem, ehhelyett: Magyarok történelme.
Bizony a nyelvészeink megkereshetnék: mikor mondja a magyar birtokosan az összetett szót? s mikor nem?
*
világnézet (Weltanschauung)
Más a halottnéző és más a halottlátó. Tehát más a halott-nézés és halott-látás is, és más a világnézés és világlátás is.
Világnézet: a globetrotter foglalkozása. Mert az csak néz. A filozófus azonban csak addig nézi kulcsnak a sajtot, mig meg nem látja, hogy kenyér.
A görög filozófia másnak látja a világot, mint a hindu. S aki a világnézet szót elöször leirta, annak is jobb lett volna nemcsak néznie, hanem látnia is. V. ö.: nézet.
*
vis-a-vis (entgegen)
Charides jő arccal reám sietségében. (Gyöngy.) Az ogh (agg) ellenség arccal reám jő. (Teleszky C. 305.) A szél arcul fú. (Nyelvtörténeti szótár.) Sidók ellen őket arcul állatá. (Nytsz.) Arcul pöké. (U. o.)
*
visszaható igék
A visszaható igék (fésüli magát, megöli magát) csak akkor magyar honosak, ha az igén suly van: mosakodik és mossa magát. Ez a jó megkülönböztetés Simonyié.
*
visszatart (zurückhalten)
Nekünk mást jelent tart és mást jelent tartóztat. Visszatart nem azt jelenti, amit
visszatartóztat. A zurückhalten magyarja nem visszatart, hanem visszatartóztat,
megtartóztat, feltartóztat, visszanyom, visszatol, visszaint, hátráltat, hőköltet.
*
visz (bringen) ehelyett hoz



Gárdonyi Géza: Magyarul így! 197.oldal
(Forrás: http://osnyelv.hu) 202 / 197.
A német nyelv szegénységei között ismerjük, hogy a hozás és vivés megkülönböztetésére nincsen szava. Nálok a bringen hozni is, a vinni is. Persze akik a német tükörben beretválják a stilusukat, elvetik a hozni igét, hogy csak a vinni igével éljünk mind a két értelemben. Ilyenek ezek a már szinte megszokott németségek:
Átvitt értelemben... Nem mindig
átvisszük valaminek az értelmét, hanem át is hozzuk. Helyesebb: áttett értelemben. Viteldij csak akkor viteldij, ha visznek valakit vagy valamit, die néha hoznak is, mégse mondjuk: hozataldij. Helyesen: járatdij, szállitás-dij, más forgókban: dij, költség, jegy.
*
viszony
Csinálmány.
Kapcsolat. Csatolat. Kötés. Szomszédság. Barátság.
Férjével jó viszonyban volt. == ...jó egyetértésben. Éghajlati viszonyok. = ...alakulások.
*
vita, vitatkozás
A régi nyelvben a várakat szokták
vitatni. A vitatni ige alapszava tehát ví, vív. Mármost ha a vita szó jó, akkor jó az is, hogy ita ivás helyett. S akik ily módon akarák gazdagitani a nyelvünket, azoknak szolgálok több példával is: etetni, etetés helyett mondjuk ete, kutatni, kutatás helyett kuta, áztatni, áztatás helyett ázta, szántani helyett szánta, szoptatás helyett szopta, koptatás helyett kopta,
tüntetés helyett tünte, büntetés helyett bünte. A vita helyett mondjuk csak inkább vivás. És amikor a mondat olyan, hogy a vivás félreérthető, toldjuk hozzá szóvivás, kardvivás, tőrvivás.
Különben a vitatkozásra van sok magyar kifejezés. Legközönségesebb köztük az a szó: felesel. S ahol a feleselés nem illik, mondjuk: szóharc. vitatkozás == viaskodás, viadal, feleselés, vetélkedés.
*
vivificat
elevenít.
*
vizhatlan
vizálló. Ha vizhatlan jó szó volna, akkor azt is lehetne mondani: tűzhetlen. Márpedig ehhelyett inkább azt mondjuk: tüzálló, éghetetlen.
*
vizum repertum
bajkép, bajirás.
*
volt
Elbeszélő irásművekben éktelen valami



Gárdonyi Géza: Magyarul így! 198.oldal
(Forrás: http://osnyelv.hu) 202 / 198.
a sok voltos mondat. Pál jó fiú volt, de csak ha társaságban volt. Az apja gazdálkodó ember volt... Az ilyen mondatokban legjobb a volt helyére más igét tenni, s hacsak lehet, névből képezett igét. Pál jó fiú volt, de csak ha társaságban időzött. Az apja gazdálkodással kereste a kenyerét.
*
elmentem volt
Erdélyben beszélnek igy és irók is írjak. Dehát rossz ez. Mert elmentem éppen annyit jelent, mint elmentem volt. Hát minek az üres szószaporitás. És ha valaki azt véli, hogy elmentem volt jó, hát arra azt felelem: Nem hiszem lesz el.
*
vonat
Dobza F. 1859-iki naplójában gőzkocsi.
*
vonatkozó névmás
A magyar hangsulyt nem ismeri az, aki igy beszél: »Aki a nyilát hasztalanra pattintja el, azt pofozzák fel...« (Kriza.) Helyesen: ...pofozzák meg azt. V. ö.: az, ez.
*
vonzó
- Mi a vonzó ellenese? - Taszitó. - Nem. A taszítás, gyors távolitás. A távolitás meg nem a vonzó ellenese, hanem a közelitésé. Háritás? tolás? visszahuzódás? vissza!
*
- Z. ZS
*
záporoz
Valami pesti iró szócsinálmánya. Akinek csontjavelejében a magyar nyelv, tudja hogy az analógia olyan kapta, amely mindenféle cipő csinálására alkalmas, de keztyűt, kalapot mégse szerkesztenek rajta. Az ige alkotó z minden névszóhoz ragasztható ugyan, de mégse ragasztjuk minden névszóhoz. Melegit helyett csak idegen mondhatja: kályház. Szoritja a lovat, csak idegen mondhatja: combozza a lovat.
Zuhog vagy esik helyett csak az idegen mondhatja: záporoz. Kassákizmus.
*
zárda (Clastrum)
Szerencsétlen szó az a zárda, nemcsak



Gárdonyi Géza: Magyarul így! 199.oldal
(Forrás: http://osnyelv.hu) 202 / 199.
magyar szónak, hanem latinnak is. Merthiszen a házban lakók életének nem a zártság a célja. Börtönökre és tömlöcökre illene ez a szó. Helyesebbnek vélném, ha a rend-ház szót irnák helyette maguk a szerzetesek is: Szent Ferenc rend háza, Ciszterci rend háza smf.
*
zárjel
Zárjel ennek a rövidítése: zárójel. Jobb: rekesz. Szebb: hold.
*
zárva
Boltok ajtaján látható felirás. A magyar azt mondja: sült, főtt, fagylalt, sóbafőtt, állott, átkozott, kevert, szülött, halott.
Tehát az ajtókra ezt kellene irni: Zárt vagy ZÁROTT.
Épp igy a számlákra irt fizetve helyett ezt kellene irni: fizetett.
*
zavar
Ez is csonkafarku kutya. Kavarodás helyett mondhatjuk-e kavar? Gyarapodás helyett gyarap? Szaporodás
helyett szapor? Széchenyi 1840-ben helyesen is irja: (Pol. cz. 1:283.): »láthatólag igen nagy zavarulatban kéri.« Pedig a Magyar nyelvujitás szótára szerint 1845. körül még sokszor lehetett hallani: »ambarába (embarras) vagyok, nagy ambarába hoztak.« Elvégre is ha jó a zár névszónak, mért
ne lehetne jó a zavar is? Csak mégis... magyarosabb a teljes szóalakzat.
*
zöm
Szily szótára szerint ujkori szó. A zömök szóból faragták. Eszerint faragni való még: remek lesz
rem; konok, lesz belőle kon; örök, lesz belőle ör.
*
zsalu (jalousie )
Tolnai szótárában: ablakredő, napvető, Szerintem: árnyékoló, árnyékrács.
*
zsuzsu (joujou)
Tolnai szótárában: függelék (óraláncon). Szerintem: (óraláncon) csüngő (nép.)
*
zug- (Winkel-)
A németből jött zugiskola, zugliget, zugnyomda s másefféle szavak csak pesti magyaroknak világosak. Nekünk a
zugkocsma: kurtakocsma. A zugszinház:
kisszinház, vagy kurtaszinház. Zugnyomda: titkos nyomda. A zughotel: kurtaszálló. Liget se lehet zugban. A liget: liget, akárhol találjuk is.



Gárdonyi Géza: Magyarul így! 200.oldal
(Forrás: http://osnyelv.hu) 202 / 200.
Ne szaporitsuk a németes szóalkotásokat.
*
zuhan
Az »Uj Élet« 1913. okt.-nov. számában olvasom: »Weiningert lezuhanni látjuk.« Zuhanni csak hallhatjuk. Mert a szemnek ez csak hull, esik.
*



Gárdonyi Géza: Magyarul így! 201.oldal
(Forrás: http://osnyelv.hu) 202 / 201.
Befejező
Kérem a könyv olvasóit: ahogy a háboru után megalakult a Területvédő Liga, társuljunk mi is Nyelvünket védő egyesületté. Nem kell erre semmi alakulás, se elnök, se ülnök, semmiféle noknök, csak akinek ha fáj a nyelvünk rontása, piszkitása, fogjon egy levelezökártyát és cimezze meg a hibázó nevére. Irja meg neki a vétségét s hogy hogyan javitson rajta. Senki se javithatatlan. Mert ha egyszer ismeri a jót, készséggel cseréli fel az agyavelejében a rosszal. Nevünk helyébe irjuk alá: Ny. n. n. (Nyelvünk nemesitését ne feledd!) Ha aztán valaki lelkes és pénzes hazánkfia megépiti nekünk az örtornyot is, akkor aztán tanácskozhatunk is időnkint, nyomtatványokat is bocsáthatunk ki: erősebben munkálkodhatunk nyelvünk védelmén és tisztitásán és tökéletesitésén.