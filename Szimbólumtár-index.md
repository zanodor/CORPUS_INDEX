---
master_file: "[[@Szimbolumtarpdf]]"
---
# Index for Szimbólumtár.pdf

Szimbólumtár
Tartalom



1. ELŐSZÓ Szimbólumfelfogásunk A szimbólum történetéről Köszönetnyilvánítás



2. SZÓCIKKEK A–Z



3. FÜGGELÉK Idegen szavak és kifejezések jegyzéke Irodalom Irodalmi források Szakirodalom A legyakrabban idézett antik szerzők nevének és műveiknek rövidítési jegyzéke A Biblia könyveinek rövidítésjegyzéke Mutató I. A címszavak témakörök szerinti csoportosítása II. A címszavak jelentésbeli csoportosítása III. A címszavak vallás és eszmerendszerek szerinti csoportosítása IV. A kötetben előforduló legfontosabb keresztény ikonográfiai motívumok, attribútumok, szimbólumok Irodalomjegyzék



Szimbólumtár
Jelképek, motívumok, témák az egyetemes és a
magyar kultúrából
Pál, József
egyetemi tanár Szegedi Tudományegyetem BTK, Olasz Tanszék
Szegedi Tudományegyetem BTK Petőfi sgt. 32–34. Szeged, 6722 Hungary
Újvári, Edit
főiskolai adjunktus Szegedi Tudományegyetem, Juhász Gyula Tanárképző Főiskola, Közművelődési Tanszék
Szegedi Tudományegyetem, Juhász Gyula Tanárképző Főiskola Szilléri sgt. 12. Szeged, 6723 Hungary
Andrási Dorottya et al. T. Ridovics Anna
Szerkesztette



Borus, Judit
Szerkesztette
Ruttkay, Helga
Készült az Oktatási Minisztérium támogatásával a Felsőoktatási Pályázatok Irodája által lebonyolított Felsőoktatási Tankönyv- és Szakkönyvtámogatási Pályázat keretében.
Szerzői jog © 2001 Pál József, Újvári Edit, Balassi Kiadó
E könyv kutatási és oktatási célokra szabadon használható. Bármilyen formában való sokszorosítása a jogtulajdonosok írásos engedélyéhez kötött.



1. fejezet - ELŐSZÓ
„...ne veszítsük szem elől az emberi szellem történetének mély és oszthatatlan egységét.”
Mircea Eliade
Kötetünk – az általános szimbólumlexikonok jellegének megfelelően olyan kézikönyv, amely közel hétszáz szócikkével a kultúrák jelképeinek és föltehető jelentéseiknek ismertetésével a művelődéstörténet, különösen a művészetek tanulmányozásához kíván segítséget nyújtani. Elsősorban a görög-római és zsidó-keresztény alapokon nyugvó európai műveltség szimbólumainak kifejtését tekintettük feladatunknak. Ugyanakkor az európai szemszögből egzotikus civilizációk legismertebb jelképeinek olykor pusztán érintőleges – ismertetését is hasznosnak véltük. Hiszen (főleg a XIX. század vége óta) hatásuk megjelenik az európai művészetekben is, napjainkban pedig – elsősorban vizuálisan – egyre közismertebbé válnak (pl. a jin és jang- vagy a mandala-ábra). Ezek a példák az emberi szimbólumalkotó képesség általános érvényét bizonyítják, valamint az európaitól eltérő, de azzal egyenértékű esztétikai és eszmei értékekre is felhívják a figyelmet. Szócikkeinkben az egyes jelentéseket forrásértékű adatokkal – idézetekkel, a kútfő pontos megjelölésével illusztrációkkal, valamint képzőművészeti alkotások bemutatásával és említésével – igyekeztünk alátámasztani.
Lexikonunk egyéni karakterét néhány kiemelt szempont következetes végigvitelében látjuk. Ezek között említhetjük a keresztény ikonográfiát is meghatározó, az Ó- és Újszövetséget korrelációban értelmező tipológiai szimbolizmust. Az ókori eredetű, de a közép- és újkorban is ható hermetikus-mágikus hagyomány legfontosabb szimbólumainak ismertetésére szintén hangsúlyt helyeztünk. E szimbólumok, mint például az alkímiai jelképek, alapvetően zárt rendszerek, jelkép-szókincsük mégis sok ponton átfedi az általános, illetve a kanonizált szakrális szimbólumokét.



Az európai és a magyar művészeti alkotások példaként való idézése szándékaink szerint a szimbólumok vizsgálatára irányuló többirányú kutatás néhány időszerű problémáját is hangsúlyozza; a hagyományként átörökített szimbólumok és a XIX–XX. századi művészek egyéni, de a hagyománytól elválaszthatatlan motívum- és jelképhasználatának, -alkotásának
összefonódó jelenségére hívja föl a figyelmet. Carl Gustav Jung[1]a költőket egyenesen a „primitív történetmondók, álomlátók, nyughatatlan fantáziájú emberek” modern megfelelőjének tekinti.
A kötet közel négyszáz fekete-fehér illusztrációja szintén a különböző kultúrák és korszakok jelképhasználatát eleveníti meg. Amellett, hogy egy Magyarországon készülő szimbólumlexikon természetszerűleg tárgyal magyar vonatkozású címszavakat (pl. Álmos, Duna és Tisza, turul, puszta), az európai szimbólumok jelentéseinek összegzésekor is igyekeztünk magyar műalkotásokból példákat hozni. A szócikkek záróegységeként általában legismertebb költőinktől szerepel egy-egy idézet, s ezzel vállaltuk annak ódiumát is, hogy példáink esetlegesek, s így számos más példával kiegészíthetők, helyettesíthetők.
Három függelék teszi teljessé a lexikont. Mivel az ábécérendű tagolás háttérbe szorítja az egyes jelképek közötti összefüggések rendszerét, a szimbólumvilág összefonódó jellegét utalásokkal hangsúlyozzuk. Különálló mutatókban a kötet címszavainak jelentésbeli, vallás- és eszmerendszerek szerinti, valamint tematikus csoportosítási lehetőségeit vázoltuk fel. Hasznosnak tartottuk a szócikkekben leggyakrabban előforduló szakkifejezések magyarázatát is. Végül irodalmi forrásaink felsorolása és szakirodalmi tájékoztató következik. (A mítoszkutatás, a vallástörténet, a művészettörténet, a néprajztudomány, az irodalomtudomány, a pszichológia és a kulturális antropológia szimbólum-megközelítései egyaránt a téma alapvető szakirodalmához tartoznak.)
Szimbólumfelfogásunk
A szimbólumok világát gyakran tekintik titkosnak, misztikusnak. Ebben az értelmezésben – a hieroglifákhoz hasonlóan – meg kell fejteni és újra meg kell tanulni jelentésüket. Kétségtelen, hogy bizonyos jelek – elsősorban a



nem képszerű (non-ikonikus) szimbólumok, például a geometrikus jelek kizárólag az azokat megalkotó kultúra ismeretében értelmezhetők, vagy forrásértékű adatok híján – örökre némák maradnak. De a jelképek döntő hányada, a képszerű (ikonikus) jelek olyan természetességgel hordozzák jelentéseiket, hogy értelmezésük kézenfekvő. Nem igényel magyarázatot az, hogy az oroszlán elsődleges szimbolikus jelentésében miért a hatalom és az erő, a bárány pedig miért a gyengeség és a szelídség megtestesítője.
A jelképek a hagyományozódás és a kanonizálódás révén a köznyelvi kifejezésekben és művészetben egyaránt jelen vannak. Arany János sajátos túlhajtásukra is rámutat. Poétai recept című versének ironikus sorai a
korabeli epigonköltészetet, az „almanach-lyra szenvelgéseit”[2] veszik célba:
Gyöngy, harmat, liliom, szellő, sugár, villám, Hajnal, korom, szélvész, hattyu, rózsa, hullám, Délibáb, menny, pokol ... ha mind egybevészed: Recipe – és megvan a magyar költészet.
A frázissá silányuló, elcsépelt szóképek felsorolása azonban a hagyományos motívumkészlet értékét is megkérdőjelezi. Fölmerül a kérdés, megfakulnak-e, kiüresedhetnek-e a jelképek? Létezhet-e bármilyen művészi kifejezés nélkülük?
A választ – mellőzve az elméleti fejtegetéseket – maga a művészi gyakorlat adja meg. Arany Buda halála című eposzának nyitóképében az „idő vén fája” jelenik meg, amelyben a kozmikus életfa-motívum sokrétű hagyománya cseng vissza. Balladáinak igéző erejét többek között az ősi motívumok – például a vér, a varjú, az élet- és halál-folyó képei – teremtik meg. Az említett képek tartalma, szépsége, kifejezőereje motívumtörténeti előtanulmányok nélkül is élvezhető. Önálló értéket képviselnek, függetlenül attól, hogy hányan és hányszor, milyen sikerrel alkalmazták őket. Viszont a történetiség szempontja, az adott képhez kapcsolódó, hagyományozódó jelentéstartam ismerete magukról a szimbólumokról, alkalmazásuk jellegéről, nélkülözhetetlenségükről is vall. Talán szükségtelen is több



példát említeni, hiszen mindannyiunk számára eleven élményként hatnak kultúránk olyan alkotásai, mint Csontváry Magányos cédrusa, a Balázs Béla szövegére komponált Bartók-opera, A Kékszakállú herceg vára szimbólumvilága, Ady biblikus ihletésű képei, József Attila költészetében a Gyöngy vagy a Harmatocska. A hagyomány és az egyedi képalkotás egybefonódása mindenütt tetten érhető.
A szimbólumok saját kultúránk és valamennyi emberi civilizáció megismeréséhez elvezetnek, hiszen gondolkodásmódunk alapvető sajátossága a (jel)képek és analógiák használata. A környezet természeti jelenségei, élőlényei és maguk az ember teremtette tárgyak is a képalkotás alapszókincsébe tartoznak. Minden a világról alkotott tudás kifejezőjévé és érzéki szemléltetőjévé válhat. Például a fény, az ég mindenütt a menny, az istenség, a földön túli erő szimbóluma, és a sötétséghez egyetemes érvénnyel kapcsolódik a pusztulás, a halál képzete. A madár az ősi koroktól megjelenő lélek-szimbólum: az egyiptomi madár alakú ba-lélek, az óind Upanisadok lélek-hattyúja, a kereszténység Szentlélek-galambja egyaránt a lélek-madár archetípus variánsai. A ragadozó madarak az égi eredetű hatalom megtestesítői, a magyar eredetmonda turulja csakúgy, mint a görög mitológiában a Zeusz-sas. Számtalan példa bizonyítja a különböző kultúrák analógián alapuló szimbólumainak jelentésbeli rokonságát, a jelképteremtés és -használat egyetemes jellegét. Ugyanakkor a jelentések eltérései, az adott környezethez igazodó tartalmai egy-egy kulturális terület sajátosságait emelik ki. Míg a kínai hagyomány jin és jang eszméjében a női és férfi elem egymást kiegészítő, egyenértékű, egységbe foglalt alapminőség, addig a bűnbeesés vétkét a nőnek tulajdonító kereszténységben a férfi és nő mint szellem és anyag – dualisztikus ellentétpárként is megjelenik.
Az európai művészetet és műveltséget meghatározó Bibliában szintén jelen van a transzcendens tartalmak szimbólumokban való kifejeződése. Ahogy a zsoltáríró mondja: „megrendítő, fönséges jeleket adsz” (Zsolt 65,6). A keresztény művészet – más szakrális művészetekhez hasonlóan – gazdag ikonográfiai hagyományt teremtett, amely tanainak képi megjelenítése során a szimbólumok sokrétű, kanonizált tárházát alakította ki. Számok, színek, állatok, növények, tárgyak utalnak az Atyára, Jézus Krisztusra, Szűz Máriára, az apostolokra, az evangélistákra, valamint a Szentháromság, a megváltás, a feltámadás, az utolsó ítélet eszméire. Az antik és a keresztény



hagyományokat ötvöző európai – beleértve a magyar – művelődés egész történetén végigvonul a motívumok, jelképek újrafogalmazása, aktualizálása. A keresztény művészet különböző korszakaiban is más-más szimbólumok váltak központi motívummá: a román kori Világbíró Krisztus, a gótika kori Tanító Krisztus és a késő középkor Fájdalmas Krisztusa eltérő jelentéseket hordoz. Az egyéni mitológiák, a művészi képalkotás egyéni változatai is ezer szállal kötődnek a tradicionális szimbólumokhoz. Például Charles Baudelaire a hagyománnyal ellentétes előjelű Káinja (Káin és
Ábel), Sátánja (A Sátán litániája), Madonnája (Egy Madonnához) csak az eredeti jelentéssel egybevetve értelmezhető.
Szimbólumfelfogásunk bemutatásakor elengedhetetlen egy olyan nézőpont megvilágítása, amely nélkül pusztán adatok kusza összességének tűnhet maga a szimbólumszótár mint műfaj. E különböző területeket összefogó lexikontípus alapelvét abban látjuk, hogy a mítosz-, vallás- és eszmetörténeti, valamint a művészeti példák kezelésében egyaránt jelelméleti (kultúrszemiotikai) megközelítés érvényesül. Szimbólumfogalmunk következésképpen tágabb területet érint, mint az esztétika és az irodalomelmélet e tárgyra vonatkozó meghatározása vagy a szimbolizmus mint irodalomtörténeti korszak fogalmi konkrétsága, lehatároltsága. Elismerjük ugyanakkor, hogy mindez egy más nézőpontból induló szimbólumelméleti vizsgálódás alapjául szolgálhat. Ez az általánosabb és átfogóbb jelelméleti megközelítési mód teszi lehetővé, hogy a klasszikus esztétika XVIII–XIX. századi nagy elméletalkotói óta eltelt időben kibontakozott, új nézőpont kialakítására ösztönző kutatási területek (pszichológia, szemiotika, kulturális és szociális antropológia, humánetológia) eredményeit is hasznosíthassuk. Ez a megközelítés a téma egyetemességére is rávilágít. Az az általános nézőpont, amelynek értelmében – Claude Lévi-Strauss nyomán – minden kultúrát szimbolikus rendszerek összességeként is meghatározhatunk, úgy véljük, átfogó és kellő alapot ad a különböző vallások liturgiájának elemei, a sumer eposzok, Laoce, az ókeresztény alkotók, Shakespeare vagy például Ady műveiben szereplő jelképek, szimbolikus értékű motívumok együttes tárgyalására. Abban az értelemben szerepelnek itt, ami közös bennük: mindegyikük szimbólumok révén fogalmazza meg az ember viszonyát a mindenséghez. Olyan viszonyt, amely jelképeik gazdag képzettársítási lehetőségei révén érzékelhetővé teszi a korukban, vagy akár örökérvényűen racionálisan



megfogalmazhatatlan gondolatokat, eszméket, érzéseket. Ebből következően irodalmi példáinkban is a szimbólum általános metaforikus jellegére, toposzként való megjelenésére helyeztük a hangsúlyt.
Az etimológiai indíttatású szimbólumdefiníciók a görög szümbolon (’melléállítás’, ’ráismerési jel’) szóból, illetve annak felismerési eszköz funkciójából indulnak ki (amely két elem például egy kettétört ércpénz, gyűrű darabjainak összeillesztésére, s ezzel azok tulajdonosainak kapcsolatára utal). Ez azonban két egyenrangú elem egységben való kiteljesedésének az elvét sugallja, s nem fedi az egyik érzékelhető, konkrét elem, a jelölő és a másik, kevésbé konkretizálható, eszmei elem, a jelölt bonyolult kapcsolatát. Jelelméleti megközelítésben a szimbólum mint kulturális jel esetében a jelölő–jelölt viszony lényege a többértékűség, amely – akár a hasonlóság, akár a hagyomány által átörökített önkényes egyezményesség a meghatározó benne – a tudatos és tudattalan elemek egyesítésével aktív befogadásra ösztönöz. Az ilyen módon értelmezett szimbólumfogalommal szembeállítható a puszta megnevezéssel egyenértékű jel, amely a jelölt tartalom egyértékűségéből eredően passzív befogadást eredményez. Az a racionálisan nehezen vagy egyáltalán nem meghatározható fogalmi tartalom, képzet vagy élmény, amely egy-egy szimbólumban fogalmazódik meg, természetszerűleg inkább találja meg legmegfelelőbb kifejezési formáját a gazdag jelentéskörű jelképekben, mint az egyjelentésű jelben. Ilyen nézőpontból tekintve a szimbólum a racionális meghatározás ellentéte; lélektani tekintetben pedig az elvonatkoztatásra képes prelogikus gondolkodás eredménye.
A különböző kultúrák mítoszaiban, vallásaiban és művészetében megfogalmazódó jelképek rövid, jelentésorientált ismertetései önmagukban egyértelművé teszik, hogy tárgyunk, a kulturális jelkép a civilizációteremtő ember egyetemes érvényű sajátossága. Az a szimbólumvilág, amely szócikkeinkben megjelenik, szemiotikai, pszichológiai vagy antropológiai értelemben egyaránt az emberi kommunikáció sajátos jelrendszerének, a szimbolikus aktivitásoknak az egyike. Ernst Cassirer, aki ismeretelméletének középpontjába a szimbolikus formák vizsgálatát helyezi, s a „»szelleminek« érzéki »jelekkel« és »képekkel« való kifejezését legtágabb jelentésében” veszi, az „animal rationale” helyett egyenesen az
„animal symbolicum” elnevezést ajánlja.[3] Ez az álláspont megkérdőjelezi



azt a hit- és természettudományos nézetekben egyaránt megjelenő felfogást, amely az embert a célirányos, a beteljesedés felé törő fejlődés főalakjaként értelmezi. Ebben az összefüggésben a ráció mint legfőbb emberi ismérv szintén nem állja meg a helyét. Az viszont történeti tény, hogy az ember mind racionális, mind irracionális törekvéseiben eszményeket fogalmaz meg, ezeket kifejező szimbólumokat alkot, vagy a korábbiakat ebben a szövegkörnyezetben értékeli át. A legpusztítóbb „ordas eszmék” irracionális tanai ugyanúgy szimbólumokban fejeződnek ki, mint az ellenükben megfogalmazódó törekvések.
A szimbólumképzés biológiai értelemben is – az összehasonlító magatartáskutatás eredményeinek figyelembevételével – az ember
megkülönböztető jegye, „differencia specifica”.[4] E tekintetben a szimbólumalkotás képességének kialakulása nem csupán az emberi faj kialakulásának egyik alapvető ténye, hanem az elsősorban intellektuális síkon lezajló emberi evolúció magyarázata is. Az agykutatás ez irányú vizsgálódásai szintén megerősítik ezt a nézetet: az emberi intelligencia „az analógiák, metaforák, hasonlatok, példázatok és gondolati modellek
világa”.[5] A jelképek szerepének, alkotásának és használatának kutatása a természet- és társadalomtudományi antropológia közös és termékeny határterületének ígérkezik.
Az ember a maga alkotta szimbólumokban fogalmazza meg a világhoz és a másik emberhez fűződő viszonyát. Ismét Cassirert idézve: „...tudatunk nem elégszik meg a különböző benyomások befogadásával, hanem minden benyomást a kifejezés tevékenységével kapcsol össze és hat át. A magunk teremtette jelek és képek világa kerül szembe azzal, amit a dolgok objektív
valóságának nevezünk.”[6] Ez magyarázza a szimbólumok alapvetően emberközpontú jellegét: az egyedüli viszonyítási pont az ember. A világ keletkezésének folyamatát a legkülönbözőbb világteremtési mítoszok például az emberi aktivitások vagy az ember által érzékelhető természeti folyamatok analógiájára fogalmazzák meg. Számos mítoszban jelenik meg a kozmikus méretű emberi test mint a világ eredője, illetve az emberi test mint mikrokozmosz, a makrokozmosz tükörképe. A szent nász, a szó/ige, a csakra, a tojás, a mag, a kozmikus ember szócikkeink ennek a
szimbólumalkotásnak az egyetemes példái közül ismertetnek néhányat. Az egyes dolgokhoz, színekhez, állatokhoz, növényekhez mint jelölőkhöz



kapcsolódó jelentéstartalom mögött szintén felsejlik az ember elsődleges, szubjektív értékítélete, amely kultúránként gyakran eltérő is lehet. (A sárga, a fekete vagy a denevér és a nyúl szócikkek jól illusztrálják ezt a változatosságot.) A kulturális szimbólumok e jellemző, általános sajátosságára az antropológia is rávilágít: „az antropomorfizáló hajlam
természetszerűleg adódik a tudat kialakulásának körülményeiből.”[7]
Az a módszer, amely szócikkeink felépítését meghatározza, két fontos elméleti vonatkozást hordoz magában. Az egyik az egyes szimbólumrendszerek öntörvényűsége és ezzel összefüggésben a jelképek hagyományban való rögzítettsége. Ez indokolja az adatfelsorolásokból álló szócikkeken belül a kultúrák szerinti tagolást. Egy bizonyos jelkép konkrét jelentését az adott kultúrában az egységes, összefüggéseiben élő szimbólumvilágban betöltött szerepe határozza meg. Bármi megjelenhet szimbólumként, de jelentésköre csak tágabb kapcsolatrendszerben, az adott kulturális közeg elemeként értelmezhető maradéktalanul. Még az egyértelműen hasonlóságon alapuló, általánosan előforduló szimbólumok esetében is csak aktív befogadásként határozhatjuk meg a felhasználást, a jelölőként való alkalmazást. A jelölő és a jelölt azonossága ellenére a szimbólumoknak különböző értelmezései is megjelenhetnek. Például a hinduizmusban és a kereszténységben az emberi test, a genitális szimbólumok egyaránt a szexualitás jelentéskörét hordozzák, de míg az egyik szövegösszefüggésben szentségként, addig a másikban bűnként értelmeződnek (amint erre a test/hús vagy szent nász szócikkeink rámutatnak). Az ember feltehetően egy a kezdetektől fokozatosan kialakuló világszemlélet fogalmi viszonyrendszerének birtokában alkotja és használja a jelképeket. Ebben a folyamatban a szimbólumhoz kapcsolódó egyezményes jelentés a közösség világképének elemévé válik, abban teljesedik ki, annak alapelemei határozzák meg tartalmát. A jelképek világának meghatározó jellegzetessége a hagyományozódás, amelyet a közösséghez tartozó egyén a szocializációs folyamat során képességeinek és lehetőségeinek megfelelően passzívan, illetve aktívan vesz át. Rendkívül érdekes az a folyamat, amely a különböző kultúrák (természetes, azaz erőszakmentes) egymásra hatását követi s egyes elemeik megfeleltetését, összeolvadását eredményezi. Ennek következtében a szimbólumok jelentésbeli elmozdulása, a hagyományos formai elemeknek más tartalommal való feltöltődése figyelhető meg. A ritka példák egyike a



buddhizmus és vallási szimbólumainak elterjedése a Távol-Keleten, majd a helybeli szakrális kultuszok és ikonográfiai elemek ezt követő áthangolódása. Az ókeresztény művészetnek szintén jellegzetes vonása az egyes antik motívumoknak a keresztény művészetbe való integrálódása (erre utaló példákat hoznak többek között a Jó pásztor és a főnix szócikkeink).
A másik elv, amelyet a szócikkek felépítésében fontos szempontnak tekintettünk, a történetiség elve, amely azt leszámítva, hogy ugyanazon szócikken belül a biblikus adatot természetszerűleg előzi meg a sumer mítoszokból merített példa, rendkívül problémás. A párhuzamosan, elszigetelten létező szimbólumalkotó civilizációk esetében eleve önkényes a sorrendiség, azonban az egyes kultúrákról mint önálló, egységes rendszerekről sok mindent elárul. Terjedelmi okoknál fogva kötetünkben főként az európai adatok terén tűnik hasznosnak ez a lineáris szemlélet. Talán ebben a – konkrét, de többségében viszonylagos – sorrendiségben is fölsejlik annak célzatos hangsúlyozása, hogy a kulturális szimbólumok eredendően a mágikus-mitikus szférához kapcsolódó jelképteremtéssel állhattak kapcsolatban.
Az őskori művészet fennmaradt alkotásaiban, az ősi mítoszokban, valamint a természeti népek közelmúlt, illetve jelenkori kultúráiban egyaránt megfigyelhető az ilyen jellegű szimbólumalkotás és -használat. A mágikus erővel felruházott jelkép – legyen az képi, nyelvi vagy zenei – helyettesítő, reprezentáló funkcióval bír, amelynek közbenjárásával az ember a környezetére való nagyobb befolyását igyekszik gyakorolni, valamint a felsőbbrendű, szellemi hatalmakkal próbál kapcsolatot teremteni. (Az áldozás/áldozat és az oltár szócikkekben ezen ősi szimbolikus funkcióknak néhány példája olvasható.) Amíg a mítosz az egyetlen magyarázó elv a világ és az ember mibenlétére, addig a szimbólumok valamennyi emberi viszonyrendszer kifejezői: kozmogóniai, kozmológiai elképzelések, égi hatalmak által elrendelt társadalmi rangsorok érzékeltetői. A Napot, a Holdat, a természeti képződményeket vagy éppen az emberi testet központi elemmé avató szimbolikus világmodellek rendszereiben valamennyi emberi közösség megalkotta a maga világmagyarázatát, szentségekhez kötődő kultuszát és művészetét. Az e hagyományok nyomán kialakuló világvallások természetszerűleg használják tanaik, szertartásrendjük



elemeiként a jelképeket. Például a szent iratok tanúsága szerint Buddha, Jézus vagy Mohamed tanításaiban egyaránt megjelenik a fény/világosság és sötétség, ez az ősi szimbólumpár; számos ikonográfiában a testet, fejet övező dicsfény/glória a szentség kifejezője. Ugyanakkor a dogmák és a racionalizáló hittételek a jelképek terén általában a fogalmi-tartalmi szűkülés irányát eredményezik. Az ikonográfia attribútumkódjai, azaz jelvényszerű ismertetőjegyei egyenesen a jelölő–jelölt viszony egyértelműségét hivatottak elősegíteni. Ezzel párhuzamosan a misztikus mozgalmakban (például a ciszterci vagy ferences rendekben, egyes eretnek szektákban) a hit aktív átélése, szakrális művészetükben pedig ennek megfelelően az át- és újrafogalmazást is vállaló gazdag szimbolikus kifejezési lehetőség jelenik meg. Ez utóbbival állnak összefüggésben az önállósodó, különböző esztétikai funkciókban kiteljesedő művészetek szimbólumrendszerei. Ha lényegessé válhat az egyén élményvilága, akkor ebben még a hitélmény is körvonalazódhat. Abból a nézőpontból, amely a jelképek alkotását és használatát a vallásos világkép elemének tekinti, a racionalizmus térhódítása egyben a szimbolikus gondolkodás veszélyeztetője, lényegének szétrombolója. Jung szerint a tudományos megismerés fejlődésével az ember számára egyenesen „...elveszett a
szimbolikus kapcsolatból fakadó rejtett érzelmi energia is”.[8] Több helyütt profetikus hangon ostorozza a „luciferi felfuvalkodottságú” rációt, és egy újabb platonikus fordulatot jövendöl meg. Ezzel szemben a zárt rendszerű európai szakrális világkép alaptételeit visszavonhatatlanul szétbomlasztó kopernikuszi–darwini modellek térnyerése és az ezekből eredő tudományos hipotézisek nem vonták maguk után a szimbólumalkotó, -használó művészet hanyatlását. Az ember lényegi sajátosságait fölösleges, sőt káros egymást kizáró tényezőkként feltüntetni. A szócikkeinkben is bőségesen fellelhető modern alkotások tanúsága szerint a konvencionális jelképek a hitközpontú világkép átértékelődésével/hanyatlásával, azaz hagyományos szakrális töltésüket módosítva/vesztve sem szűntek meg létezni. Ennek tükrében a szimbólumalkotást és -használatot nem kizárólagosan a vallásos világszemlélet, hanem inkább az emberi gondolkodásmód lényegi elemének tekinthetjük.
A szimbólumok elméleti vizsgálata éppen a rációba vetett bizalom jegyében és az egyéniséget, a művész világlátását, egyéni szimbólumteremtését elfogadó, sőt olykor misztifikáló modern európai kultúrában jelent meg.



Jellemző hogy Goethe, a művész-esztéta szerint a szimbólumok „mélységes jelentést hordoznak, s ennek forrása az eszményi, mely mindig valami
általánosságot is rejt magában”.[9] Ezzel szemben Hegel, a filozófus-esztéta a szimbólumot fogalma, történeti megjelenése tekintetében „csak mintegy előművészetnek” tekintette, amely „főként Kelet sajátossága” s a klasszikus
művészetet ennek meghaladásaként értékelte.[10]
Maga a racionalizmus is sajátos szimbólumrendszert alkotott, például a fény/világosság és sötétség nagy múltú ellentétpárjával. Jelképes a „fény századának” a hagyományos, vallásos szimbólumvilággal való szembenállása és az új „hitként” értelmezett tudomány szcientista mítosza is (amelynek optimista, haladáselvű felfogása nem azonos a természettudománnyal, annak mai, evolucionista, kritikai racionalista értelmezésével). A tudományos világkép, például a világ keletkezésének természettudományos hipotézise természetesen nem használja tényként a mitikus világ- és emberteremtés elemeit, sőt az ember teremtette szimbólumvilágban jelöli ki azok helyét. De bármilyen mértékben bővül is az emberi ráción, az újabb, kísérletekkel bizonyítható ismereteken alapuló természettudomány, természetfilozófia és -történet, az emberi létezésnek ettől teljesen függetlenül mindig lesz olyan területe, amelynek kifejezésére a jelképek világa az egyetlen eszköz.
Az ember eszményeire, érzelmi világára, művészi és hitélményére adekvát módon a szimbolika ad formai lehetőséget, hiszen az egyéni és viszonylagos élmény sohasem fogalmazódhat meg egzakt módon abszolútnak tekintett meghatározásokban. A művészet lényegénél fogva használja ezt a nyelvet:
Sár és virág, kavargó semmiség, de hirtelen, mint villám, hogyha lobban két sor között – kinyíl nekünk az Ég. (Kosztolányi Dezső: Vers)
Kötetünk kapcsán végezetül a szimbólumelmélet egyik kardinális pontját is érintenünk kell. Mégpedig az alapvető szimbólumcsoportok, valamint az



általános, a tértől és időtől függetlenül azonos vagy hasonló elemeket hordozó, közös őstípusokból eredeztethető szimbólumok kérdéskörét. Annak vizsgálatában, hogy vajon mi a magyarázata a különböző kultúrákban előforduló, formailag és tartalmilag rokon szimbólumoknak, az égi vagy éppen az alvilági erőkre utaló jelképcsoportok párhuzamainak, két, eltérő alapon álló megközelítés bontakozott ki. Ezekben a szimbólumok eredetét illető központi kérdés a középkori univerzália-vitákra emlékeztető ellentétes álláspontokban körvonalazódott.
Az egyik irányvonal a szimbolikus univerzáliáknak a platonikus fogalomrealizmus szerinti értelmezése, azaz az ideák, a fogalmak, az eszmék és az azokra utaló szimbólumok a való dolgok felett álló, magasabb rendű realitásként való meghatározása.
Ennek nagyszabású kísérlete Jung szimbólumelmélete. Rendszerében, amint egyik 1939-es tanulmányában írja: „az »archetípus« ...a platóni
értelemben vett »idea« szinonimája.”[11] A tudattalan két összetevőjét, a személyes mellett a kollektív tudattalan létét feltételezi. Ez utóbbi szerinte „nem egyedileg szerzett, hanem veleszületett”, tartalmai az archetípusok,
amelyek „mindenütt és az összes individuumokban ugyanazok”.[12] Felfogásában az archetípus ösztönös tendencia és az, „Hogy a lelki struktúra s annak elemei, vagyis az archetípusok egyáltalán keletkeztek-e
valaha, az metafizikai kérdés, s ennélfogva megválaszolhatatlan”.[13] Jung antropológiája – amint erre Buda Béla Jung Emlékek, álmok, gondolatok
című kötetének utószavában rámutat[14] – a biológiai determinizmus és a lamarcki evolúció oksági elve alapján átörökíthetőnek tételezi föl az emberiség lényeges tapasztalatanyagát. Eszerint a kollektív tudattalan fokozatosan töltődött föl az alapvető archetípusokkal, amelyek eredete a törzsfejlődéshez, nem pedig az egyedfejlődéshez kötődik. Ezek az archetípusok a szakrális művészet szimbólumaiban, az egyes ember életében pedig az álmokban és a fantáziákban törnek a felszínre. Jung tehát, feltételezve a kollektív tapasztalatanyag biológiai átörökítését, ebben látja a szimbólumok egyetemes előfordulásának magyarázatát. A hagyomány és a szocializáció jelentősége ebben a felfogásban háttérbe szorul. A nézeteit ért kritikák hatására viszont kései műveiben már nem magukat a képzeteket, hanem csak a képzetek lehetőségét, azaz a gondolkodási struktúrát tekinti veleszületettnek. Mint írja, a kollektív tudattalan „az agyi struktúrákban



öröklődik. Nincs velünk született elképzelés, de létezik az elképzelések
veleszületett lehetősége.”[15]
A másik – a nominalizmust idéző – álláspont a jelképek teremtését és szerepét az emberi gondolkodásmód fejlődésének törvényeire vezeti vissza; ebben jelöli ki az általános szimbólumcsoportok kollektív, általános jellegének magyarázatát. Természetszerűleg ez egyben az idealista, metafizikai alapú koncepció kritikája. Gilbert Durand például a szimbólumokat megalkotó képzelet alapvető struktúráit tekinti egyetemes
jellegűnek.[16]Ez a fölfogás a szimbólumalkotás eredetének problémáját az egyedfejlődés tényezőivel magyarázza, alapul véve a gyermek- és személyiséglélektan ez irányú vizsgálati eredményeit. A „szimbólumalkotás benne rejlik a gyermek egész fogalmi gondolkodásának kezdeteiben” foglalja össze erre vonatkozó kutatásait Jean Piaget Szimbólumképzés a
gyermekkorban című kötetében.[17] Az emberi személyiség kialakulása, annak biológiai és társadalmi tényezői egyaránt szimbolikus rendszerekben fogalmazódnak meg. Ennek kollektív (általános), valamennyi emberi egyedre és közösségre érvényes voltában fogható meg a kulturális szimbólumok alapvető csoportjainak hasonlósága, „archetipikus” jellege.
E feltevés alapján az ember elidegeníthetetlen lényegi – biológiai fogalommal élve – fajra jellemző lényegeként határozhatjuk meg a fogalmi gondolkodás kialakulásával együtt járó kultúra- és szimbólumalkotó képességet. Ennek a tételnek kézzelfogható bizonyítéka a kultúrák „átjárhatósága”. Ha az ember – elégséges biológiai és szocializációs tényezők révén – bármilyen kultúrát elsajátíthat, akkor képes felidézni, újrafogalmazni a térben és időben tőle távol eső korszakok eszméit, művészetét, azaz párhuzamos szimbólumok révén több-kevesebb sikerrel lefordíthatja azokat a saját kulturális anyanyelvére. A szimbólumok és a bennük felsejlő különböző kultúrák tanulsága/tanúsága egybecseng az antropológus Leakey megállapításával: „A kultúrák közötti, gyakran igen mély eltéréseket nem lehet úgy tekinteni, mint az emberek közötti elválasztó tényezőt. Ehelyett akként kell értelmezni a különböző kultúrákat, amik azok valóban: végső megnyilvánulásaiként annak, hogy az emberi
fajhoz tartozunk.”[18]
Újvári Edit



[1] C. G. Jung, A tudattalan megközelítése, in Az ember és szimbólumai, 1993, 89.
[2] Arany János összes művei, I., 1951, 461.
[3] L. von Bertalanffy, „...ám az emberről semmit sem tudunk”, 1991, 30.
[4] L. von Bertalanffy, i. m., 1991, 29.
[5] W. H. Calvin, A gondolkodó agy. Az intelligencia fejlődéstönénete, 1997, 106.
[6] E. Cassirer, A szimbolikus forma fogalma a szellemtudományok felépítésében, Helikon, 1973, 322.
[7] R. E. Leakey, Az emberiség eredete, 1996, 156.
[8] C. G. Jung, A tudattalan megközelítése, in Az ember és szimbólumai, 1993, 98.
[9] J. W. Goethe, Antik és modern, 1981, 210.
[10] G. W. F. Hegel, Esztétikai előadások, I., 1980, 311.
[11] C. G. Jung, Mélységeink ösvényein, 1993, 87.
[12] C. G. Jung, A kollektív tudattalan archetípusairól, 1934, in Mélységeink ösvényein, 1993, 52.
[13] C. G. Jung, Az anyaarchetípus lélektani aspektusai, 1939, in Mélységeink ösvényein, 1993, 106.
[14] Buda B., Utószó Carl Gustav Jung Emlékek, álmok, gondolatok c. kötetéhez, 1987, 455.



[15] C. G. Jung, Az analitikus pszichológia és a költői műalkotás közti összefüggésről, in in Művészetpszichológia, 1983, 214.
[16] Idézi Cs. Gyímesi É., Teremtett világ, 1983, 68.
[17] J. Piaget, Szimbólumképzés a gyermekkorban, 1978, 363.
[18] R. E. Leakey–R. Lewin, Fajunk eredete, 1986, 300.



A szimbólum történetéről
Szerkesztői és szócikkírói munkánk elmélete a történeti tényekből következett és általuk nyert igazolást. Mindenekelőtt azt kellett tisztázni, miféle (teológiai) eszmék tették egyáltalán lehetővé a fogalmi és képi szimbolizmus kialakulását, s ezek a szándékok miképpen határozták meg az elvont dolgok ábrázolhatóságát, illetve milyen gyakorlati céllal és milyen körülmények között jött létre és élt egy szimbólum valamilyen közösség tudatában, illetve miért és hogyan tűnt el belőle. Születésével minden egyes jelkép átlépte az elvont és a konkrét, az általános és az egyedi, a fogalmiverbális és a képi között húzódó határt. Nincs olyan szimbólum, amely ne hordozna mély tartalmat, ne épülne valamiféle egészbe s ugyanakkor ne lenne a legközvetlenebbül valóságos. A létrehozó közösségi tudat szempontjából a határ átlépése sok tényezőtől függő elhatározás kérdése. E vonatkozásban jelentős különbségek vannak a zsidó-keresztény hagyomány egyes részei között. Röviden tekintsük át ezeket.
Az ótestamentumi zsidó hagyomány anikonikus és részben szimbólumellenes tudat- és művészi formákat alakított ki. A túlzottan az individuális és eksztatikus élményre építő platonizmussal szemben itt az egész közösségnek szóló isteni megnyilvánulásokról beszélhetünk, s arról, hogy a zsidó művészeknél a kép elveszti individuális karakterét, s az emberi alak helyett a kinyilatkoztatást vizuálisan absztrakt formák, a szerves és szervetlen természet szkematizált alakzatai vagy számok stb. hordozzák. Ezért mi elsősorban ezen szócikkek tárgyalásakor fordultunk a Kabbalához vagy a zsidó hagyomány más részéhez (lásd zsidó és ószövetségi szimbólumok). Az aranyborjú összetörése a szubjektív, mágikus kapcsolat megsemmisítése e kollektív üdvtörténet jegyében. A parancs teljesen egyértelmű: „Ne csinálj magadnak faragott képet, vagy hasonmást arról, ami fent van az égben, vagy lent a földön, vagy a vizekben a föld alatt. Ne borulj le ilyen képek előtt és ne tiszteld őket” (Kiv 20,4–5).
A kereszténység sokkal kevésbé volt szigorú ebben a kérdésben. Lukács evangélista orvos és festő volt, sőt a jámbor szövegek úgy tartják, hogy még Mária arcképét is megfestette. Pál apostol ismert mondata a részek közötti



harmonikus megfelelést és az átjárás lehetőségét sugallja: „Mert ami benne láthatatlan: örök ereje és isteni mivolta, arra a világ teremtése óta műveiből következtethetünk” (Róm 1,20). Az ókeresztény közösségekben a kezdetektől fogva igen jelentős volt a szimbólumok használata. Ezek a „megengedő” teológia alapján elsősorban az újtestamentumi, verbális hagyományból kialakult figurák. Krisztus például bárány volt. Keresztelő Szent János vonatkoztatta rá legegyértelműbben: „Nézzétek, az Isten Báránya! Ő veszi el a világ bűneit” (Jn 1,29). A korai kereszténység szimbólumalkotását erőteljesen befolyásolta a keresztényüldözések ténye is (lásd keresztény szimbólumok, Krisztus-szimbólumok). Mint valamiféle titkos kód volt látható a galamb, a szarvas, a bárány és más, főleg szelíd vagy éppen mesebeli állat és növény a katakombák falába vésve vagy rajzolva, illetve bármilyen más környezetben. Ez az ábrázolási technika igen hatékonyan segítette a hit magyarázását és terjesztését. A szimbólumok jelentésének megértéséhez egyre kevésbé volt elegendő az Újtestamentum ismerete. Lassan elterjedtek a bestiáriumok, a florilégiumok és egyéb „szimbólumszótárak”, amelyek egy számunkra esetenként meglehetősen sajátságos logika szerint csoportosítva magyarázták meg, miért éppen ez vagy az a valóságelem jelenti az üdvtörténet megfelelő eseményét, vagyis mi módon kapcsolódik össze a verbális és a természeti kinyilatkoztatás, az üdvözülésünkre írt két „könyv”. Vegyünk egy példát a II. századi, Alexandriai Kelemen által is jól ismert és idézett Physiologusból. Az Oroszlán Jézus Krisztust jelenti: ennek bizonyítására a „természettudós” szerző egyaránt idéz bibliai helyeket és bizonyos – mai szemmel általában pontatlan – természeti megfigyeléseket; például az állat farkával eltörli maga mögött a nyomot (mint ahogy Krisztus is itt földi volt, közvetlen égi, mérhetetlen hatalmát nem alkalmazta), nyitott szemmel alszik (Krisztust keresztre feszítették, de őrködik az emberek felett), a nőstény oroszlán halott kölyköt hoz a világra, amelyet a hím hangja éleszt fel (mint Krisztust Isten, az Atya). Mindezekhez bőségesen idéz helyeket és utalásokat a Szentírásból.
A keresztény szimbolizmus kollektív, elvileg is szabályozott rendszer szerint működött, főleg kétféle alapelv szerint: kifejezheti a hasonlót a hasonlóval vagy az eltérővel. A szellemi entitások magasztos fogalmakon, s a valóság egyes kivételesen nemes elemein keresztül is kinyilatkoztathatják magukat (Logosz, Fény). Ez azonban veszélyes, mert a befogadó azt hiheti,



hogy érzékszerveivel közvetlenül felfogja azt, ami abszolút, illetve az is könnyen megtörténhet, hogy az eredeti helyére a képmást teszi. Ezért a szent szövegek időnként torzítva is megjelenítenek bizonyos kapcsolatokat, ügyelve arra, hogy a megfelelés csak részleges legyen. A szimbólum két komponense közeledik egymáshoz, de – mint mondottuk – a kettő a földi perspektívában maradéktalanul nem egyesülhet, csak a végtelenben találkozhat. Az összekeveredésnek ugyanakkor igen nagy volt a veszélye; talán elegendő itt a keleti egyház véget nem érő teológiai-politikai küzdelmeire, a képrombolók és a képtisztelők harcára utalni, vagy Nagy Szent Gergely pápa nagyon óvatos kijelentését idézni: a képek alkalmazásának egyetlen oka, hogy az írástudatlanoknak megtanítsák a Szent Igét.
Mindazonáltal a kérdés a skolasztika korában nem volt igazán jelentős teológiai probléma, mert kialakultak azok az elméletek, amelyekkel viszonylag hosszú ideig úgy lehetett teológiai szempontból is megnyugtatóan alátámasztani a képi ábrázolást, hogy egyben ki lehetett zárni az idolátriát. S csak jóval később, a reneszánsz kori immanenciaelméletek megerősödésével, a keresztény kollektivitás-eszmény ellen is fellépő individuális, szubjektív transzcendencia-élmény jelentőségének megnövekedésével, a művészi kifejezési technikák rohamos fejlődésével és a hermetikus-mágikus tanok elterjedésével állt elő olyan helyzet (a XVI. században), hogy ismét teológiai kérdésként kellett kezelni a kép és az igazi valóság viszonyát. Ismertek a katolikus ortodoxia szigorú ikonográfiai utasításai vagy a protestáns irányzatok (főleg a kálvinizmus) merev álláspontja a „faragott képek” vonatkozásában.
Első megközelítésben a szimbólum leginkább a dualitással határozható meg. Alapvető jellemzője a kettősség, amely önmagát igyekszik természetes keretek között sikertelenül – az eredeti egységben megszüntetni, ehhez azonban külső, isteni beavatkozás szükséges. Valahogy úgy, ahogyan Platón meséjében a férfi és a nő keresi a másikban saját maga ősi és elvesztett teljességét (lásd kettő, androgün/hermafrodita, illetve bináris szimbólumpárok). A jelentő–jelentett polaritását kiegészíti egy harmadik tényező, a „felismerés”. Minden szimbólumban van a kettő mellett egy harmadik, amely nemcsak a két résznek, hanem és elsősorban összetételüknek ad nagyon bonyolult és teljesen sohasem körülhatárolható



szellemi értelmet (lásd három). A significans az általánosért „cserében” a maga alakiságával, realitásával igazolni és konkretizálni igyekszik a tudat tevékenységét, amely gyakran objektívnak tételezi a relációt. A szimbolikus teológia tételei enélkül a merő absztrakcióba merülnének, s végső soron le kellene mondania a megtestesülés tanáról.
E „harmadik”, lényegi aspektus a keresztény teológia számára az isteni szándékkal van szoros összefüggésben. Az egyik kozmikus vagy történelmi esemény úgy utal mint jelentő a másikra, a jelentettre, hogy abból kiolvasható a Megváltás története is. Mivel a kinyilatkoztatás nemcsak szavakkal (Biblia), hanem a dolgokkal is történt, ezért az írásokban éppúgy vannak belső megfelelések, mint a természeti valóságban (lásd Nap, Hold). A téli napfordulón a fény születésének az ideje egybeesik Krisztuséval. Jónás három napja a cet gyomrában jel, amelynek jelentettje Krisztus háromnapos útja, amikor is „szálla alá poklokra”. Az Ábrahámnál látogatást tevő és Izsák megszületését előre jelző három angyal a Máriát, Józsefet és a gyermek Jézust felkereső napkeleti bölcsek előképe. Ezzel és természetesen sok más „összetétellel” végbemegy az üdvözülés története. Általánosan is megállapítható, hogy keresztény értelmezésben az Ótestamentum minden lényeges eseménye előkép, a maga konkrét történeti valóságosságában előre mutat a krisztusi megváltás felé, úgy, hogy szerkezetében számában és sok más részmozzanatban előre jelzi és külső jellegében meg is valósítja a később bekövetkezőket (lásd Ádám, Éva).
A szimbólum testvérfogalma nem annyira a négyes rendszerű arisztotelészi metafora (mint a boroscsésze Dionüszosznak, úgy a pajzs Arésznak), hanem inkább a szent és profán együttes jelenlétére utaló olyan párkifejezések, mint „jel–jelentés”, „előkép–beteljesülés”, „árnyék–fény” stb. A kozmikus és természeti világ elvileg bármely eleme mint significans jelenhet meg, amelynek significatuma lehet az ember sorsára vonatkozó isteni szándék valóságos története, az evilágban megvalósuló Gondviselés, de lehet égbe tekintően, szellemi, absztrakt jelentettje is. Míg az ilyen módon értelmezett világ–világ kapcsolat az ismert terminológia szerint tipológiai szimbolizmus, addig a világ–Isten közvetlen „jelentő–jelentett” kapcsolatát a dolgok vagy szavak spirituális értelmének nevezhetjük („non solum voces sed et res significativae sunt” vagy „omnis creatura significans”).



A részeket egymás felé hajtó vonzás vagy a közöttük összefüggést kereső tudat valamiképpen a sokaságból a primordiális egység felé törekszik. Platón ezt A lakoma című művében szeretetnek vagy szimpátiának nevezte. A konvergáló erőkkel és szintetizáló tudattal szemben kezdettől fogva fellépett a divergencia, a distinkció és a discussio. E vonatkozásban a szümbolon igazi antagonistája a dia-bolon, amely a ’szétbont’, ’elválaszt’ jelentésű görög igéből származik. A „tagadás ősi szelleme” a legtágabb értelemben vett teremtő–teremtett kapcsolatot, a két rész isteni akaratból való újbóli egyesítését rombolja szét, hogy helyébe egy újfajta, saját érdekeinek megfelelő dualitást, a kárhozatét, a bomlásét, a szétesését kínálja: a fény helyett a sötétség, az élet helyett a halál lehetőségét. Goethe klasszikus Mefisztó-önmeghatározása szerint így: „Szerény igazság az enyém. / Míg az ember, e kerge kisvilág, / egésznek gondolja magát – / a kezdetben egész rész része vagyok én, / csupán egy rész homály, melyből támadt a fény / a büszke fény, mely harcot keresett / s az éjanyától jussát, a teret / vitatja hasztalan, mert bár ha megszakad, / mindig csak a testhez tapad.” A significans–significatum és az isteni kegyelem építő rendszerével szemben nem egy másik konstrukció áll, hanem ennek tagadása, az „ördögi” destrukció.
Szótárunk egyik újdonsága nemzetközi szempontból is, hogy a teljes tematikába szervesen illeszkedik a XVIII. századi világosodás után általában mostohán kezelt „árnyékos” terület is. E vonatkozásban az eredeti szövegeken túl több speciális lexikont is használtunk. A racionális gondolkodásmód érvényességi területén kívül eső irányzatok szinte valamennyi nagy európai kultúrában megjelennek és sajátos kommunikációs rendszert dolgoztak ki. Az időben és térben egymástól távol eső tendenciák azonban meglehetősen nagy mértékben hasonlítanak is egymásra, nemritkán ugyanarra a forrásra vezethetők vissza. Közös jellemzőjük az égi és a földi közvetlen kapcsolatának a gondolata: az ember nem a megvetett értelem működésében vagy az ideológiailag és institucionálisan megszervezett vallási rendszeren keresztüljutva találkozik Istennel, hanem ezeken kívül a tiszta intuícióban vagy látomásban.
Ide tartoznak például a görög püthagoreus számmisztika, a zsidó látomásirodalom, az arab misztika, illetve a pszeudo-egyiptomi hermetikus szövegek terjedésével kialakuló iskolák eszmerendszere (lásd mágikus és



gnosztikus szimbólumok), valamint néhány közép- és újkori rend vagy (titkos) társaság: a templomosok, a rózsakeresztesek, illetve részben a szabadkőművesek. E szellemi és valóságos közösségek gyakran földalatti mozgalmakban szerveződtek, általában a világi és az egyházi hatalomtól függetlenül jöttek létre és működtek. Elit-szemléletük, beavatottságtudatuk, hivatalos részről való üldöztetésük, esetleg a hatalom megszerzésére irányuló politikai céljaik és más okok miatt nem léptek nyilvánosságra, nem szerveződtek legitim csoportokká. Az egyes szekták vagy társaságok titkos kódrendszereket, a be nem avatott számára érthetetlen nyelvezetet alakítottak ki. Ezek az ún. hermetikus irányzatok (lásd Hermész/Mercurius) sajátos és igen koherens szimbólumhasználatot vezettek be. A titkos értelmű és titkos utalási rendszerekbe illeszkedő emblémák, hieroglifák, jelképek később gyakran az írói és művészi képzelet és közlés fontos részévé váltak (csak utalunk Goethe Faustjának pentagrammájára, Puskin pikk dámájára, William Blake furcsa alakzataira és Mozart varázsfuvolájára). Ezekből a példákból is látszik hogy bizonyos tárgyak, talizmánok emberfölötti hatalommal ruházzák fel birtokosukat, és általuk a transzcendencia mintegy közvetlenül beavatkozik a földi világ dolgaiba.
Mi – céljainknak megfelelően – e tradíciónak pusztán azokat a mozzanatait idézzük, amelyek beépültek a művelt köztudatba, de azokat a szokottnál nagyobb részletességgel. A mágikus-hermetikus szimbólumalkotás elméleti alapja és ősszövege az I–II. században keletkezett ún. Corpus Hermeticum. Ennek egyik reprezentatív darabja, az Aszklépiosz szerint a transzcendens ideák és a földi dolgok között közvetlen kapcsolat, „átjárás” van. Az ember úgy Isten képmása, hogy birtokolja erejét, képes az égbe szállni, s az ott tapasztaltakról tudósítani. Az emberi és természeti keveredik az istenivel. Az egyiptomi művészek alkotásai mágikus hatalommal rendelkeznek. „... ezek a szobrok lélekkel, lehelettel teliek, tudatuk van, csodálatos, nagy dolgokat visznek végbe, olyan szobrok, melyek a sorshúzás, profetikus ihletettség, az álmok sokasága és egyebek révén megjósolják a jövendőt, az emberekre betegséget küldenek s gyógyítják őket, és ahogy érdemlik, fájdalmat vagy örömet küldenek rájuk. Nem tudod, Aszklépiosz, hogy Egyiptom az ég képmása, helyesebben szólva olyan hely, ahová mindaz áttevődik és ahol minden lejátszódik, amit az égiek (a világot) irányítva elrendelnek? Sőt, még pontosabban szólván: földünk az egész világ



temploma.” Az egyiptomiak szent nyelve (hieroglifatan) is közvetíti az égiek hatalmát.
A jel és jelölt itt nem tartja meg különállását, a két világ között szabad átjárás van, a kép összekeveredik a prototípussal. Ennek hatalmát itt amaz gyakorolja. A közvetítő hierarchiák jelentőségének csökkentése, a tudat objektivációja, logikus, hétköznapi formáinak kiiktatása olyan helyzetet eredményezett, amelyben a megismerés egyben cselekedet, a tudás pedig a szó legszorosabb értelmében vett hatalom. Egy olyan vallási rendszer, amely az „égi” és a „földi” ilyen közvetlen kapcsolatában, egységében hisz, természetesen különösen nagy jelentőséget tulajdonít azoknak az elemeknek és eszközöknek, amelyek magukba zárják a transzcendenciát, vagy képesek átvezetni „innét” „oda”. A szimbólumok, az emblémák, a hieroglifák, a képek, a nyelv felfedhetik az igazi lényeget, tehát tanulmányozásuknak messzehangzó eredménye lehet. A jelek gyakran evokálják és működésbe is hozzák az általuk jelölt és így magukba zárt) isteni tartalmat (lásd egyiptomi hitvilág szimbólumai, Ozirisz/Szurapisz, Ízisz).
A régi hermetikus szövegek a XV. században ismét az érdeklődés középpontjába kerültek, s többek között ezáltal is, újra teológiai problémaként vetődött fel a képi ábrázolás elmélete. Ebben nyilvánvalóan szerepet játszott a reneszánsz képzőművészet hihetetlenül magas színvonala és óriási hatása is. Két alapvető irányzat bontakozott ki: a megvilágosultak Platónra hivatkozva védték mágikus álláspontjukat, míg a felvilágosult racionalisták Arisztotelészre hivatkoztak.
A reneszánsz kori embléma-, impresa- és hieroglifagyűjtemények szerkesztési, rendezési elvei mögött egy alapvető kettősség húzódott meg a mi a kép? kérdésre adott válasz adásakor: szent jel, misztikus, mágikus kód, amelyben a transzcendens idea, az istenség közvetlenül revelálódik, mint Nostradamus könyvében a makrokozmosz jele, vagy a Mefisztót is fogva tartó fausti pentagramma, amelyen keresztül a túlvilági erők ténylegesen is gyakorolhatják a hatalmukat; vagy pedig megfelelő természeti tárgyak a művészi szubjektum által egésszé rendezve, ahol az ábrázolt csak metaforikusan utal valami másra, valami absztrakt mozzanatra. A XV–XVI.



században mindkét irányzat részletesen kidolgozta saját elméleti tételeit és apológiáját.
A platonizmus itáliai elterjedése a jel reveláló funkciójának megerősödését vonta maga után. A prototípus megelőzi ugyan a történelmet, de megjelenik bizonyos emblémákban, hieroglifákban és más „szent” alakzatokban. Ezt az irányt támogatta a XV. század elején nagy erővel jelentkező ősi egyiptomi hatás, illetve a zsidó-kabbalista titkos tan. 1419-ben Európában ismertté és igen népszerűvé vált Hórapollón IV. századi Hieroglüphika című görög nyelvű gyűjteménye, amelyet Dürer is illusztrált. A humanisták egyik csoportja (Ficino, Pico della Mirandola stb.) szerint a kereszténység mélyebb gyökerei a görög egyiptomi titkos revelációba nyúlnak vissza. Az akkor még meg nem fejtett egyiptomi hieroglifákról azt hitték, hogy azok a maguk tárgyi-képi valóságukban titkos üzenetet tartalmaztak Isten teremtő szándékáról s evilági jelenlétéről. Csak a beavatottak szűk köre érthette meg valódi jelentésüket. A költői, művészi alkotások ugyanígy rejtett jelentéssel bírtak, s aktualizálhatták a transzcendens erőket. E gondolat hatása alatt állt a firenzei Akadémia szinte valamennyi tagja. A fentieken kívül megemlíthetjük a költők közül Lorenzo de’ Medici, Poliziano; a művészek közül Leon Battista Alberti, Michelangelo, Raffaello; az emblémakészítők közül Francesco Colonna, Pietro Valeriano és leginkább Cristoforo Giarda nevét, akinek Bibliothecae Alexandrinae Icones Symbolicae című műve egy részletével illusztrálhatjuk a reveláló kép elméletét: „A szimbolikus képek viszont alkalmasak a kontemplációra, megragadják nézői tekintetét, és a szemen keresztül a lélekig hatolva alaposabb vizsgálat nélkül is feltárják természetüket... A legnagyobb gyönyörűség akkor keletkezik, ha a kép valamely dolognak vagy személynek, akit szeretünk, a képe, mert akkor mintegy hallgatólag helyettesíti azt, ami nincs ott, mintha ott volna.”
A metafizikus ideát közvetlenül megtestesítő jel elméletével ledőlt a két világot elválasztó fal, elvi határ, a kép összekeveredhetett a prototípussal. Az egyház értelemszerűen felvette a harcot a bálványimádó törekvésekkel szemben, mint ahogy támadta a platonizmussal „kompromittálódott” humanizmust is. A római egyház a tridenti zsinat után szigorúan szabályozta a képi ábrázolás mikéntjét, szinte egy büntető törvénykönyv szigorával rögzítette, hogy mit és hogyan lehet ábrázolni nyilvános helyeken. A protestáns irányzatok még erőteljesebben léptek fel a vizuális



szabadosság ellen, a reformáció egyenesen megtiltotta templomaiban a képi ábrázolást.
Szerencsésebb az arisztotelészi poétikai alapon álló metaforikus jelhasználat sorsa. A jel – metaforikusan használva – nem revelál semmiféle ezoterikus ideát, nem áll közvetlen kapcsolatban a metafizikus világgal. Jel és jelölt megtartja különállását, a közöttük lévő kapcsolat jobbára konvención, s nem szükségszerűségen alapul. A metafora az egyetlen adekvát, a poétikai hagyomány által kidolgozott és szentesített eszköz, amelynek a segítségével az absztrakt gondolatot, eszmét vizuális és verbális formában konkrétan meg lehet jeleníteni anélkül, hogy tételezni kellene az idea közvetlen megtestesülését, s így teológiai szempontból felvetődhetne az idolátria vádja. Ebből a szellemiségből jöttek létre az impresa-, az ikonográfia/ikonológia-gyűjtemények, mint például Scipione Bergaglié vagy Cesare Ripa Iconologiája (1593), amely másfél évszázadon keresztül megszabta bizonyos elvont fogalmak, erkölcsi, esztétikai minőségek kifejezésének a módját. Ripa célja elsősorban a morális fogalmak konkrét ábrázolásának megtalálása volt, egyfajta tárgyi attribútum fellelése, amely megfelelő mennyiségű információt hordozott az általa jelölt tartalom pontos meghatározására és azonosítására. A képi ábrázolásnak ez a fajta szemlélete összeegyeztethető volt még a tridenti zsinat utáni ellenreformációs teológiával is, amely nagyon szigorú ikonográfiai megkötésekkel ugyan, de megengedte a művészi alkotások templomokban való elhelyezését. A kérdés megítélésében ismét létrejött egyfajta praktikus konszenzus, s ez jellemezte az egész jezsuita századot.
Végezetül a leginkább illetékes alkotó-elméletíró Goethe meghatározását idézzük, aki a rész és egész viszonyából kiindulva adta meg a szimbólum pontos meghatározását. Talán ő az első, aki nem szinonimaként, hanem bizonyos értelemben dichotómiaként kezelte szimbólum és allegória fogalmát. Vannak „szerencsés” tárgyak, kiemelkedő esetek, „amelyek sok egyéb eset reprezentánsaként jelentkeznek, bizonyos teljességet öltenek fel, bizonyos sorrendre tartanak igényt, lelkemben valami hasonlót és idegent idéznek fel, s mind kívülről, mind belülről bizonyos egységet és egyetemességet igényelnek”. A képzőművészet tárgyairól szóló tanulmányában (1797) Goethe még pontosabban fogalmaz: „Mély érzés által, amely ha tiszta és természetes, a legjelesebb és legmagasabb rendű



tárgyakkal is összehangolódhat s mindenesetre szimbolikussá teheti őket. Az ily módon ábrázolt tárgyak mintha önmagukban állnának, s mégis, mélységes jelentést hordoznak, s ennek forrása az eszményi, mely mindig valami általánosságot is rejt magában.” Az allegorikus műalkotások tárgyai ellenben szellemiek, apriorisztikusak, funkciójuk, hogy megjelenítsék az általánost, de a szellemet visszaűzik önmagába. Ez a művész az elméjében lévő ideához keresi a megfelelő tárgyakat, az „objektív korrelatívot”. „Az allegorikus abban különbözik a szimbolikustól, hogy ez indirekt, az direkt módon jelöl.” Harmincöt évvel később, 1832-ben Goethe ismét visszatér az elhatárolás kérdéséhez, részben szó szerint idézve a korábban mondottakat. „Az allegória a jelenséget fogalommá, a fogalmat képpé változtatja, de úgy, hogy a képben a fogalom körülhatároltan és hiánytalanul maradjon meg, és ily mód kimondható is legyen a kép által. A szimbolika a jelenséget eszmévé, az eszmét képpé változtatja, méghozzá úgy, hogy az eszme a képben mindig végtelenül hatékony és elérhetetlen marad, valamint ha minden nyelven kimondják is, kimondhatatlan.”
A szimbólum goethei fogalma két, végső analízisben azonos fogalompár felé halad: az egyik a spirituális–organikus, a másik a különös és az általános. Az előbbi fogalompár a külső és a belső művészi valóság egységét állítja: a művész tudata legmélyebb rétegeibe (ha az egészséges) való hatoláskor egyben megragadja és kifejezi az objektív valóság igazi, mély összefüggéseken alapuló lényegét; és fordítva: a külső valóság megfelelő kutatása szükségszerűen juttatja el őt saját belső, nem felszíni lénye megismeréséhez. Az igazi szimbolika, ahol „a különös az általánosabbat képviseli, nem álmaként s nem árnyékként, de kifürkészhetetlen eleven és pillanatnyi kinyilatkoztatásaként... Az általános és a különös egybeesik: a különös a különböző feltételek közepette megjelenő általános.” Ami jelenséggé válik, külön kell válnia, hogy jelenség lehessen. A különvált részek ismét keresik és megtalálják egymást. Ennek legegyszerűbb formája a rész önnön ellentétével való keveredése. „Az egyesülés történhet azonban magasabb jegyben is, ahol a különvált rész elébb fokozódik, majd felfokozódott részek egyesüléséből valami harmadik, új, magasabb rendű, valami váratlan jön létre” – s ez a szimbólum.
Pál József



Köszönetnyilvánítás
A kötet a szegedi József Attila Tudományegyetem Bölcsészettudományi Karán folyó tudományos vállalkozás keretei közül nőtt ki. A Szegeden 1986 óta megjelenő Ikonológia és műértelmezés című sorozat ikonológiai, szimbólum- és hermeneutika-elméleti dokumentumokat és tanulmányokat közöl: a kiadványsorozat fő irányai megszabták lexikonunk dimenzióit is. A címszójegyzék első változatát a sorozat szerkesztői, Fabiny Tibor, Pál József, valamint Szörényi László állították össze. A kötet létrejötte szokatlan együttműködés eredménye: Eörsi Anna, Imrényi Tibor, Miklós Pál és Vanyó László szakterületüknek megfelelő közreműködése mellett a szócikkek megírásában egyetemi hallgatók vettek részt, közülük Reuss Gabriella a szerkesztési fázisban is. A kézirat technikai előkészítését Gerencsér Gábor végezte.
Hálával tartozunk Fried István professzornak, az Összehasonlító Irodalomtudományi Tanszék vezetőjének, aki a szócikkek első lektora volt; valamint Tegyey Imrének, a JATE Klasszika-filológia Tanszék docensének, aki szakmai hozzáértésén túl a kézirat egészére vonatkozó konstruktív tanácsokat adott. A lektorok szintén nagymértékben hozzájárultak adataink pontosításához. Ugyancsak köszönettel tartozunk a vállalkozás pénzügyi támogatásáért a Soros Alapítványnak, a Magyar Felsőoktatásért és Kutatásért Alapítványnak, a Művelődési és Közoktatási Minisztériumnak és a Szegedi Polgármesteri Hivatalnak.
Végezetül a Balassi Kiadó munkatársainak fejezzük ki köszönetünket. A szócikkek művészettörténeti vonatkozásait, különös tekintettel a magyar anyagra, T. Ridovics Anna egészítette ki. A kötet jellegéből adódóan mind mennyiségi, mind minőségi szempontból rendkívül nagy munka hárult a kiadói szerkesztőkre is. Lelkiismeretes munkájuk révén alakult ki e könyv arculata, amelyet kötetünk valamennyi munkatársa nevében sok szeretettel ajánlunk az olvasóknak.
Szeged, 1997. július



A szerkesztők



2. fejezet - SZÓCIKKEK A–Z
A, B, C, Cs, D, E, F, G, Gy, H, I, J, K, L, M, N, Ny, O, Ö, P, R, S, Sz, T, U, Ü, V, W, Y, Z,
A
abakusz: Számolótábla; a hét szabad művészet ábrázolásain az Aritmetika allegorikus alakjának, valamint Püthagorasznak az attribútuma (pl. Chartres, Notre-Dame-katedrális, Király-kapu, 1145–1150 között).
Typus Arithmeticae (illusztráció Gregor Reisch Margarita Philosophica c. könyvéből, Strasbourg, 1504).
[Ú. E.]
Ábel: A Bibliában rÁdám és rÉva második fia, az első rpásztor, akinek bárányáldozatát (rbárány/juh) az Úr kegyesen fogadta, szemben fivére, rKáin gabonaáldozatával (rgabona/búza). Ebben az értelemben Ábel az Úr kegyeltje. A testvérgyilkosság által áldozattá válik; ő az első halott a Földön (Ter 4,8).



Matthaus Donner: Ábel halála (1740–1750 között, Bp., Szépm. Múz.).
• Keresztény értelmezésben az eucharisztia előképe (már a IV. sz. végi Supra quae ima is említi az „igaz Ábel áldozatát”). Az eucharisztiára utaló értelemben jelenik meg a két testvér története a feldebrői róm. kat. templom altemplomának (XII. sz.) freskóján is, az oltár közelében. Pál apostol Ábel történetét Krisztus halálának előképeként értelmezte: „Járuljatok... Jézushoz, a ránk hulló vérhez, amely hathatósabban kiált, mint Ábelé” (Zsid 12,24). Isten újszövetségi népére és a keresztény vértanúkra is utalhat (Mt 23,34–35). Szt. Ágostonnál Ábel Isten városát (De civitate Dei), Káin a Sátán városát jelképezi (rmennyei Jeruzsálem). • A kabbalista hagyományban tőle származnak a világosság fiai, míg Káintól a sötétség fiai (Zóhár).•Berzsenyi Görög Demeterhez c. versében a magyarokra mért sorscsapások áldozataira utal: „...de az égbe ért már / Ábeli vérök.” Petőfinél az „Ábelszivek fölfeccsent vére” a gyilkosságok ártatlan áldozatait jelzi (Téli éj). [Ú. E.]
ablak: A belső és a külső világ, valamint az evilág és a túlvilág közötti kapcsolat kifejezője. A fény, az isteni üdvösség közvetítője (rfény/világosság és sötétség). Sok nyelvben azonos szó fejezi ki a fényt és az ablakot. • A keresztény szimbolikában a templom ablakait az egyházatyák jelképeként is értelmezték, mivel „az egyházba árasztják a tanítás világosságát” (Honorius Augustodunensis: A lélek ékköve, 130. fejezet: A templom ablakai). A gótikus ablakok a Krisztus és az Egyház (Eklézsia) közötti viszonyt szimbolizálják. Az üvegablakok ikonográfiai tematikája a történelem megjelenítője, amely Isten fényének kisugárzása, akaratának testet öltése (pl. a chartres-i Notre-Dame-katedrális északi kereszthajójának ablakai). A nyitott ablak az Istennel való imaközösséget,



az Isten igéjére való nyitottságot jelképezi. A keresztosztatú ablak Krisztus eljövendő szenvedéseire utal. A Madonna-képeken a zárt ablak Mária szüzességének szimbóluma, mivel az üvegen anélkül halad át a fény, hogy megsértené (rüveg). Három ablak a Szentháromság jelképe is lehet. A Kelet felé tájolt európai templomokba a hajnali, napkezdő imádkozáskor az apszis ablakai, az oltár felől sugárzik a fény, s a nap során a templomhajó jobb oldalán lévő ablakokból jut be a világosság (rhajnal, régtájak). • A költészetben az egyén és a külvilág kapcsolatának szimbóluma, de az ismeretlenbe való kitörést, a halált is jelképezi. Mallarmé Az ablakok c. versében a benti, az anyagi világ és a kinti, az azúrig (razúr) emelő világ az eszmények közti határvonal és az összekötő az ablak: „– Művészet, Misztikum, Szó: mind-mind csak ablakok!” A XIX. sz. végi szimbolizmusban az ablakból látott látvány (kép a képben ábrázolás) a külvilág sokszínűségét, a lét megismerhetetlenségét fejezheti ki. Ezt a képtípust követi többek között Bernáth Aurél Reggel (1931) és Dési Huber István Vándor az ablakban (1939) c. képe. rajtó [Ú. E.]
Ábrahám: Az Ótestamentum első nagy patriarchája, akitől a Biblia a zsidó népet származtatja (rősök). Istentől elhívatva, hetvenöt éves korában, feleségével, Sárával és unokaöccsével, Lóttal elhagyta Ur városát, hogy Kánaánba vándoroljon (Ter 12–25,8) (rKánaán). • A megingathatatlan keresztény hit előképe, és így egyben Krisztusé is. Kifejezi a három nagy monoteista vallás (a zsidó, a keresztény és az iszlám) egységét mint spirituális kapocs (ábrahámi testvériség). • A képzőművészetben az V. sz. óta léteznek terjedelmes Ábrahám-ciklusok, amelyek megjelenítik a Bibliában található összes hozzá kapcsolódó eseményt. Ősz hajjal, leomló fehér szakállal ábrázolják; a bizánci művészetben mindig dicsfénnyel. Attribútuma a kés, amellyel Izsákot akarta feláldozni.



Ábrahám áldozata (ókeresztény mécses ábrája).
Az Izsák feláldozása-epizódot (Ter 22,1–14) a keresztrefeszítéssel állították párhuzamba (pl. Brunelleschi és Ghiberti domborművei a firenzei Battisteróhoz készítendő bronzkapu pályázatára, 1401). A már-már lesújtó Ábrahámot egy angyal vagy Isten felhőkből kinyúló keze fékezi meg (rkar/kéz). A templomokban Ábrahám áldozatát a leggyakrabban a szentmiseáldozat helyének közelében vagy az oltár felszerelési tárgyain jelenítették meg (pl. San Apollinare in Classe, Ravenna, VI. sz. eleje; Dorfmeister István grisaille-falképe a főoltár közelében, 1782, Sopron, Szentlélek-templom). Ábrahám és Melkizedek találkozásának (Ter 14,1824) jelenetét a középkorban az utolsó vacsora előképének tekintették (pl. Dirk Bouts festménye: Ábrahám és Melkizedek találkozása, 1464–1467). Izsák születésének megjövendölése (Ter 18,14) az Angyali üdvözlet előképe (pl. a Nicolaus de Verdun zománcképeiből [1181] készült XIV. sz. eleji szárnyasoltáron, Klosterneuburg, Ágoston-rendi kolostor temploma). • Kierkegaard Félelem és reszketés című művében az Izsákot feláldozni kész Ábrahám jellemét az erkölcs és a hit szempontjából elemzi, s azt az erkölcsnél magasabb rendűnek ítélt hit az ún. vallási stádium példájává teszi. rÁbrahám kebele, rkos [P. I.]
Ábrahám kebele: A keresztény ikonográfiában a mennyország egyik szimbóluma. A Lk 16,22-ben szereplő ’öl’ jelentésű szó az Ábrahámmal való asztalközösségre vagy általában arra a szeretetközösségre utal, amely a jámbor embernek osztályrészül jut (Lk 16,19).



A kiválasztottak (XIII. sz., Reims, Notre-Dame-katedrális, északi, Utolsó ítélet-kapu).
Ábrázolásai a középkori magyar művészetben is megjelentek: pl. Zsegra, a róm. kat. templom falképe (XIV. sz.); Karaszkó, a róm. kat. templom falképe (XIV. sz.). • A népi imádságokban a mennyre utal: „...viszi lelkem mennyben, / Ábrahámnak kebelébe” (Erdélyi Zsuzsanna: Hegyet hágék, lőtőt lépék, 33). rÁbrahám, rgyermek, rParadicsom [A. B.]
abrakadabra: A középkorban gyakran használt varázsszó, misztikus formula, amelyet háromszög alakú táblácskákra írtak úgy, hogy a betűk a háromszög csúcsa felé folyton fogytak. Az ilyen táblácskákat láz és egyéb betegségek ellen amulettként használták. Az első betűk a Szentháromságra utalnak: A az Atya (áv); B a Fiú (bén); R pedig a Szentlélek (ruáh) kezdőbetűje. A szó héber eredetű. A megfordított mágikus háromszögben a betűk elhelyezkedése határozza meg a fentről lefelé ható erő koncentrációját, amelyet a talizmán mozgásba sűrít, s amely ezáltal három dimenziót kap. Tölcsér, amelyben a mágikus betűk a magasból ferde irányban aláfutva egy a gonosz erőket elnyelő rspirál erővonalait alkotják.
ABRAKADABRA
ABRAKADABR
ABRAKADAB
ABRAKADA



ABRAKAD
ABRAKA
ABRAK
ABRA
ABR
AB
A
Mint más amulettek és talizmánok, ezt is összekötő kapocsnak tekintették a misztikus erővonalakkal, amelyek körbefogják a világot és kapcsolatban állnak a felsőbb hatalmakkal. Összefügghet az rabraxas/abrasax szóval. rbetű/írásjel, rháromszög, rpentagramma, rszó/ige [P. J.]
abraxas/abrasax: A hellenizmus kori varázsszövegekben mágikus kifejezésként használták szerencse vagy csapások előidézésére. A szó eredete egyesek szerint az abrak és sax (szadzsi) egyiptomi szavakból származik, és ’szent szó’, ’áldott név’ az értelme. • Mások szerint az abrasax a helyesebb formája. A gnosztikus Baszileidésznél a szó jelentése: ’Úr 365 Eon felett’ (a gnosztikus felfogás szerint az Eonok azok az őserők, amelyek az elrejtett istenségből kiáradtak, s a világ teremtését, fejlődését, megváltását intézték). A gnosztikusok szerint a szó hét betűje azt a hét angyalt is jelöli, akik a hét eget (hét bolygó) irányítják; a bolygókhoz pedig 365 erény kapcsolódik. A görög betűk értéke (A=1, B=2, R=100, S=200, X=60) a szóban 365, azaz a napév napjainak száma, ennek alapján a gemmákon megjelenített figurát évistenségnek is tartották. A szó első három betűje a Szentháromságra utal: A az Atya (áv); B a Fiú (bén); R a Szentlélek (ruáh) szó kezdőbetűje. Ábrázolása gyakori a késő római amuletteken és gemmákon.



Abraxas-gemmák (Laars nyomán).
• Az abraxas-gemma egy furcsa alakot ábrázol, a gemma elülső vagy hátsó oldalán a bűvös erejű görög szóval. A kakasfejű alak lábait két kígyó alkotja, egyik kezében hatalmának jelképét, egy korbácsot tart, a másik kezében pajzsot. Az abraxas-amulettek azt a hőst jelképezik, aki felismeri az időtlen erők körtáncát (körforgását), és az új nap hajnalán, tehát a közvetlen jelenben szembe mer szállni velük. Ezért váltak a győzelem és a szerencse szimbólumává. rabrakadabra, rszó/ige [R. G.]
achát: Vulkáni kőzetekben gyakori ásvány, féldrágakő. Az antikvitásban varázserőt tulajdonítottak neki (Plin. Nat. hist., 37,5; 37,142). • A zsidó papok szakrális öltözetének egyik dísze (Kir 28,19). • A Physiologus szerint a halászok achát segítségével találják meg az igazgyöngyöt. Ahol a tenger igazgyöngyöt rejt, ott a zsinórra kötözött achát mozdulatlanul megáll; ezt a leírást Keresztelő Szt. Jánosra vonatkoztatták, mivel ő mutatta meg a lelki igazgyöngyöt, Krisztust (rgyöngy). • Az asztrológiai szimbólumrendszerben a Merkúr bolygóval összefüggő rdrágakő, és így kapcsolódik a sárga színhez, a levegő minőségéhez, a higanyhoz mint fémhez és az Ikrek jegyéhez. [F. A.]
Ádám: A zsidó és keresztény hagyományban az első ember. Az ’ember’ jelentésű Ádám név az adama (’vörös föld’) szóból származik. A bibliai teremtéstörténet szerint Isten a hatodik napon teremtette őt és Évát (Ter 1,26–27). Az ábrázolásokon az Úr életet lehel Ádám orrába, vagy érintése által továbbítja Ádámba az életet (Michelangelo: Ádám teremtése, 15081511, Róma, Sixtus-kápolna). Ádám androgün lény, és ebben a kettősségben Isten képe. Az egység a kettősségben úgy jut kifejezésre, hogy csak a bűnbeesés után lesz a férfi neve Ádám, a nő pedig az rÉva nevet



kapja (randrogün/hermafrodita). A kettős egységű Ádámra Isten rábízza a föld feletti uralmat. A Ter 2,15 alapján ez a királyság szolgálat, a teremtmények ápolása és a róluk való gondoskodás.
Éva teremtése (Biblia Pauperum, 1330 k., Bp., Szépm. Múz.).
• A zsidó hagyomány Ádámot a Messiással is összefüggésbe hozza, részben azonos, részben ellentétes jellemzők alapján: Ádámot Isten a Niszán hónapjában teremtette, mint ahogy a Messiás is a Niszánban jön majd el. Mindkettő király, pap, próféta; mindkettő fénylény, fényteremtmény; Ádám elveszti a fényt, a Messiás visszahozza. • A tipológiai szimbolizmus Pál apostol nyomán ezt az elképzelést Krisztusra vonatkoztatta. Ádám rJézus Krisztus előképe. Míg az első Ádámon (Ádám) keresztül a bűn és a halál, a másodikon (Jézus Krisztus) keresztül a megbocsátás és az élet jött el a földre: „Amint ugyanis Ádámban mindenki meghal, úgy Krisztusban mindenki életre is kel” (1Kor 15,22). Ádám teremtése a szűz, meg nem munkált földből előlegzi Krisztus születését a Szűztől. A patrisztika kedvelt motívuma: Ádám testéből Isten megteremti a nőt; mindez profetikus jelképe a halálra ítélt Krisztus testéből kialakuló Egyháznak (Eklézsia). Ádám megváltását és újrateremtését az Ádám sírján megjelenő Krisztus-kereszt szimbolizálja. Erről tanúskodik a Golgota lábánál álló Ádám-kápolna görög felirata: „A koponyák hegye Paradicsom lett.” Pacino di Bonaguida Lignum vitae c. képén (1320 k., Firenze, Accademia) Ádám is szereplője a keresztrefeszítés jelenetének, mivel a bűnbeesés és a megváltás fája azonos (rfa). A zsegrai Szentlélek-templom falképén, a ritka ikonográfiájú „cselekvő feszület” ábrázolásán (A Megváltás allegóriája, XV. sz. eleje) a



Paradicsom fája, amelyről a rkígyó Éva és Ádám felé nyújtja az almát, egyben Krisztus keresztfája (ralma/almafa, rkereszt). A téma a barokk művészetben is jelen van pl. Maulbertsch freskóján (1767), a székesfehérvári Kármel-hegyi Boldogasszony-templomban. • A Pokol tornácán Krisztus szabadulást hozva elsőként az ősszülőknek, Ádámnak és Évának nyújtja a kezét, akik az egész emberiséget képviselik.
Jézus a Pokol tornácán (Biblia Pauperum, 1330 k., Bp., Szépm. Múz.).
• Dürer 1504-ben antik előképek nyomán (Ádám-Apollo, Éva-Venus) festi meg az első emberpárt, megteremtve ezzel az eszményi ember prototípusát. A középkori értelmezés szerint a bűnbeeséskor Ádám személyében a szellem alárendelődött az érzéki megismerésnek, amelyet Éva képvisel (Jan de Limbourg és testvérei: Bűnbeesés és kiűzetés a Paradicsomból,
miniatúra Berry herceg hóráskönyvéből, 1415–1416, Chantilly, Musée Condé). Ádám attribútumai: fügefalevél, kosbőr, ralma/almafa, kalász, ásó (rásó és kapa). • A kabbalisták szerint az első Ádám (Adam Kadmon) az első és legtökéletesebb teremtmény, amely Isten lényegéből jött létre (rkozmikus ember). • A magyar irodalomban Madách Az ember tragédiája c. művében az emberiség történelmét álmában végigélő, végigszenvedő Ádám az örök ember típusa. rférfi és nő [P. I.]
Adónisz: A görög Adónisz elnevezés az isten sémi ádon (’úr’) megszólításából származik. Tiszteletét a Kr. e. VII. sz.-tól vették át a görögök. Alakja összefüggésbe hozható azzal a Tammúz nevű istenséggel, akit Szíria és Babilónia sémi népei tiszteltek, s akinek különösen a nők



körében elterjedt tiszteletére az Ószövetségben is található utalás, a Jahve elleni vétek példájaként (Ez 8,14). Adónisz eredetileg a télen halott, tavasszal újjáéledő természet szimbóluma, a természet megújító erejét képviselő ranyaistennő szeretője, frígiai változatához, Attiszhoz hasonlóan. • A görög mitológiában szépséges ifjú pásztor, Kinürasz ciprusi király és leánya, Mürrha (másutt Szmürna) fia. Adónisz – aki a bűnös szerelem kitudódásakor mirhafává változott leány kérgéből született meg (Ovid. Met., X. 512–513) – Aphrodité (rAphrodité/Venus) szerelmese; egy vadászaton vadkan tépi szét (egyes mítoszváltozatok szerint a féltékeny Arész parancsára). Adónisz véréből vagy a segítségére siető, megsebesült Aphrodité véréből eredeztetik a rózsa piros színét. Aphrodité elsiratta kedvesét: „...érted Adonis, a gyászom / mindig megmarad, és évenként újra meg újra / képe halálodnak s panaszomnak hangja feléled” (Ovid. Met., X. 725–727). Az Adónisz-ünnepek, az Adómák a hagyományos keleti termékenységi szertartásokhoz kapcsolódtak, amelyeken a meghaló és újjáéledő természetet ünnepelték. Az ókori civilizáció keleti területein (Szíriában pl. a Kr. e. XVII. sz.-tól) a nyári napfordulón, az ősz kezdetén, míg a nyugati részen (különösen a hellenizmus korában a görögök és rómaiak) a tavasz kezdetekor tartották. Szíriában a vörös agyagtól az évenkénti áradás idején piros színűvé változó folyó jelentette Adónisz halálát, siratásának kezdetét (Lukianosz: A szírek istennőjéről, 8). Az Adónia szertartásait, amelyeken elsősorban nők vettek részt, Theokritosz XV. idilljében (Szürakuszai nők az Adónisz-ünnepen) örökítette meg:
„Fordul az év s ím Adóniszod a szigorú, örök Éjből / A csöndes Hórák felhozzák újra.” Attribútumai a vörös sebként szétfakadó rgránátalma és a rfenyőtoboz, amelyek a nemzőerőre és a széthulló sok rmag révén a halálra és a halhatatlanságra egyaránt utalnak. Az egykori római Adónisz-kultusz központjából (amely a mai Vatikán területén volt) egy ókori bronz fenyőtoboz a Belvedere-udvarba került át. • Az ókeresztény kor egy időszakában a pogány tavaszi meghaló-feltámadó istenség, Adónisz ünneplésének napjain tartották a húsvét, Krisztus halálának és harmadnapra történő feltámadásának egyházi ünnepét. • Az európai kultúrában az eszményi férfiszépség jelképévé vált. Janus Pannonius egy szép ifjú halála kapcsán a költészet által halhatatlanná lett szépségről ír: „Halld legalább lantom lágy szava bús panaszát, / Él ma is Attis aversben, Adónis is él ma...” (Siratóének Racacinusról, komornyikjáról). Shelley 1821-ben írt Adonais c. versét a huszonhat évesen elhunyt, rajongva tisztelt költőtárs,



John Keats emlékére írta. A költő az Adónisz név női változatát alkalmazta művében, amelyre a görög Bión Adónisz siratása c. elégiája is hatott. Shelleynél Adonais-Keats az eszményi költő típusa, a természethez hasonlóan halhatatlan, örökifjú szellemiség és művészet jelképe: „A szépség részese, mely egykoron / bűvölővé tette őt.” rAdónisz-kert, rAttisz, rDumuzi/Tammúz [Ú. E.]
Adónisz-kert: Az antikvitásban az Adóniákon (az rAdónisz tiszteletére rendezett szertartásokon) cserepekbe, kosarakba ültetett virágok és magvak, amelyeket az ünnep végén tengerbe, folyóba vagy kútba dobtak, s amelyek Adónisz szépségét, korán hervadó életét és halálát szimbolizálták. A virágok közé Adónisz képét helyezték. A tengerbe, vízbe dobás a férfi elemnek a női elembe való belemerülését és feloldódását mint a termékenység alapfeltételét jelképezte (rvíz). • Izajás próféta is megemlíti (s egyben el is ítéli) az Adónisz-kultusz növényi termékenységi szertartásait: „Mert Adonisznak ültetsz csemetéket, s idegen istenek hajtásait gyökerezteted meg” (Iz 17,10). • Spenser Tündérkirálynő c. eposzában Adónisz kertje az élet örök körforgásának jelképe.
„Adónisz szarkofágja”, az 1494-ben kiadott Hypnerotomachia Poliphili illusztrációja.



• Az Adónisz-kert rokonítható azzal a karácsonyi népszokással, amelynek során magvakat, diót, almát tesznek kosárba, ugyanis ezek szintén a vegetáció termékenységét biztosították és a természet újjáéledését fejezték ki. rkert, rmag, rvirág [Ú. E.]
Aeneas: rAineiasz/Aeneas
ág/vessző: Már az ősi kultúrákban is a termékenység, az egészség, a béke és a boldogság jelképe. A származási kötelékeket szerteágazó rfa, mintájára ábrázoló hagyományban az ág az utód jelképe (a keresztény Jessze fájaábrázolásokon pl. Krisztus az utolsó ág, magyar vonatkozásban pedig III. Endrét nevezték az Árpádok utolsó aranyágának). A Kalevalában Lemminkejnen anyja így keresi fiát: „én aranyos almácskámat, színezüst szép ágacskámat?” (14. ének). A zöldellő, termékeny ág ellentéte a száraz ág a halál, a szomorúság. • A mezopotámiai kultúrákban a terméshozó ág istenszimbólum. • A kelták az ágnak (főleg az almafáénak) mint varázspálcának mágikus erőt tulajdonítottak. • A bárdot közrefogó, bőrszíjjal átkötött vesszőnyaláb, az ún. fasces eredetileg etruszk uralkodói jelvény volt, s Rómában a fő magistratusok hatalmát jelképezte (Lucretius: A természetről, III. 994). Babriosz A vesszőnyaláb példázata c. meséjében a közösségi összefogás és a testvériség eszméjének szimbóluma a szálanként széttörhető, de összekötve eltörhetetlen vesszőköteg: „nagyobb erő az egyetértés mindennél.”



Fasces-embléma, „Timor addit honorem” (A félelem növeli a tiszteletet) (rézmetszet Jacobus de Boschius Symbolographia sine de Arte Symbolica [Augsburg–Pillingen, 1702] c. emblémáskönyvéből).
A vesszőköteggel övezett bárd politikai szimbólumként a későbbi korokban is szerepelt; az első francia köztársaság címerének középső képét ez alkotta (rbárd/balta). Az olasz fasizmus is átvette a fasces jelképet, s a mozgalom elnevezését is ebből eredeztette. • A kereszténységben Izajás Messiásjövendölését Jézusra vonatkoztatták: „Vessző kél majd Izáj törzsökéből, hajtás sarjad gyökeréből” (Iz 11,1) (rJessze fája). Termékenységi jelentésben Szűz Mária szimbóluma: Clairvaux-i Szt. Bernát „fölséges termő ág”-nak nevezi Máriát. Az olajág a vízözön visszahúzódását jelezte Noénak, a pálmaág pedig a vértanúhalál és a halhatatlanság jelképe (pl. a vértanúk kezében a Van Eyck fivérek genti oltárán, 1426–1432, Szt. Bavo). A szentek ikonográfiájában Szt. Benedek attribútuma. • A középkori ábrázolásokon a száraz ágra csavarodó szőlőfürt a barátság szimbóluma, a tüskés ág pedig a szigorúságé. A virág nélküli csupasz rózsaág a bánat allegorikus ábrázolásain az örömök elmúltával jelentkező gondokra utal. A hét szabad művészet alakjai közül a virágzó ág a Logika attribútuma; a vessző mint a fenyítés eszköze a Grammatika allegorikus figurájának kezében szerepel. • Az Aprószentek ünnepéhez kapcsolódó vesszőzés az ősi, gyermekeket, fiatalokat védő apotropaikus termékenységvarázslattal áll



összefüggésben. A megszentelt virágvasárnapi (Európában a pálmát helyettesítő) barkaágnak szintén védelmező erőt tulajdonítottak; a néphit szerint a viharok és a jégverés ellen védett (rpálma/datolyapálma). • A költészetben is számos jelentésben fordul elő, pl. József Attila Talán eltűnök hirtelen... kezdetű versének zárósoraiban a reménytelenség, a bánat kifejezője: „és most könnyezve hallgatom, / a száraz ágak hogy zörögnek.” Weöres Sándor Anyámnak c. versében az anyai termékenységre utal: „Termő ékes ág, te, / jó anya.” raranyág,, rÁron vesszeje, rolajfa [Á. E.]
aggastyán: Az erény és a bölcsesség jelképe. • Kínában tisztelettel övezik az öregeket, akik atudás megszemélyesítői. A taoizmusban a halhatatlanokat idős emberekként ábrázolták. • A Kalevalában a „vénséges vén” Vejnemöjnen a világteremtéskor születő énekmondó varázshatalmát, mágikus tudását éppen annak köszönheti, hogy az idők tanúja, „ősi titkoknak tudója” (3. ének). • Az Ótestamentumban Dániel próféta látomásában szerepel az örökkévaló Isten megjelenési formájaként a fehér hajú Ősöreg (Dán 7,9–14).
Az Öregkorú (freskó, 1199, Nyeregyica, Szpasz Preobrazsenyija-templom).
• A Szentháromságot ábrázoló műveken az Atyát a Fiú és a Szentlélek alakjától megkülönböztetendő, szakállas, ősz öregemberként ábrázolták a középkortól kezdve. Robert Campin (a flémalle-i mester) Szentháromságképén (1410–1440) és Michelangelo a Sixtus-kápolna mennyezetfreskóin (1508–1511) is így jelenítette meg a Teremtőt.



G. H. mester: Szentháromság (Mosóci oltár, 1471 k., Bp., MNG).
• A huszonnégy apokaliptikus aggastyán témája az Utolsó ítélet látomása, a mennyei Jeruzsálem szimbóluma: huszonnégy koronás aggastyán hárfával és tömjénes csészével a kezében körülveszi a trónust, és imádja a feláldozott és győztes Bárányt, azaz Krisztust (rapokalipszis, rtizenkettő). Alakjukat gyakran vonták párhuzamba az ószövetségi patriarchákkal, prófétákkal vagy az Újszövetség apostolaival (Jel 4,1–11), l. pl. a Van Eyck fivérek genti oltárát (1432, Szt. Bavo). • A középkorban az aggastyán a halandóságot is szimbolizálja. Meztelenül vagy félig felöltözve ő az Idő (rKhronosz), gyakran kopaszon megjelenítve, vagy csupán egyetlen hajtinccsel homlokán (ridő). • A Kabbalában az ezoterikus és okkult bölcsességet jelenti, az asztrológiában a rSzaturnusz bolygó ábrázolásain jelenik meg. • A Teremtő aggként való megjelenítése az irodalomban is megfigyelhető. Pl. Madách Az ember tragédiája c. művében Lucifer teremtést kritizáló szavai ekképpen hangzanak: „Méltó-e ilyen aggastyánhoz e / Játék...” rősök [F. A.]
Agnus Dei: rapokalipszis, rbárány/juh
ágy: Szent középpontja az élet misztériumainak, de lehet a halál, a betegség, az erőtlenség jelképe is. Ezért jelentése hasonló a földéhez: életet ad és el is veszi azt. • A keresztény művészetben szimbolizálhatja a szülést és a születést, pl. a Mária és Jézus születése-képeken. Utalhat Krisztus és Mária (Egyház) szent és misztikus nászára is az Angyali üdvözleteken (rAngyali üdvözlet). Az ágy magát Máriát is jelképezheti, pl. Canterburyi



Szt. Anzelm himnuszában: „Maria, Dei Thalamus” (Mária, isteni nászágy) vagy Temesvári Pelbárt Stellariumában: „Gaude coelestium thalamorum sponsa” (Örvendj, égi ágyak jegyese). • Csokonai Tüdőgyúladásomról c. versében az élet és halál vizén hánykódó élet-hajó a betegágy. József Attila Ódájában a „lágy bölcső”, az „erős sír” és az „eleven ágy” hármassága az élet fő szakaszaira utal, melyek közül az ágy a beteljesült, boldog élet jelképe. Weöres Sándor Ódon barokk nyoszolya c. versében a születés–élethalál folyamatának helyszíne, egybekapcsolója. rálom, rbölcső, rkoporsó [P. J.]
ágyék: Az alhas, a nemi szervek tájéka. A szaporodás, a termékenység szimbóluma. • Az Ótestamentum szerint az, akit megeskettek, annak az ágyékára tette a kezét, aki megeskette (Ter 24,1–10; 47,29). • A középkori Jessze fája-ábrázolásokon az alvó férfi (Dávid király apja) ágyékából ered a jelképes fa, amelynek végső hajtása, gyümölcse Jézus (rJessze fája). A Messiás ágyéka jelzi a tanítókat, akik által Krisztusnak fiai születnek. A tanítók hirdetik Krisztus nevét az egész földön, hogy mindenki megismerje a Királyok Királyát: „Öltözetén a csípő körül ez a név volt felírva: Királyok Királya és Urak Ura” (Jel 19,16). • Anonymus Gesta Hungarorumában az Álmos anyjának álmában az ágyékából eredő, folyóvá duzzadó patak utódainak, az Árpád-háznak nagyságát jelképezi (rálom). • Dante Isteni Színjátékában Lucifer ágyéka a Föld középpontja. Az ágyék mint származási kötelék jelenik meg Ady Álom egy Méhesről c. versében is: „S kik szakadtak ágyékomból, / Unokák és gyermekek.” ranyaméh,, rmag, rfallosz [P. I.]
Ahasvérus: bolygó zsidó
Ahrimán/Ármány: Az iráni mitológiában a Rossz megszemélyesítője. Az Aveszta ősi részeinek gonosz istenségeit, Akah Manah és Angro Mainju alakját is magába olvasztotta. A zoroasztrizmus dualisztikus világképe alapján a Legfőbb Jó, rAhura Mazda ellentéte Ahrimán, a gonoszság, a tisztátalanság, a hazugság megtestesülése, a sötétség országának uralkodója, a démoni erők vezetője (Plut. Iszisz és Oszirisz, 46). Ő a világrend negatív pólusa; minden rossz, ami a világban jelen van, tőle ered: a bűn, a halál, a betegségek, az öregség, a tisztátalan állatok. Ahrimánnak Zarathusztra, Ahura Mazda prófétája állt ellen (Vendidád, XIX.)



(rZarathusztra/Zoroaszter). • Az ősi magyar vallás Ahrimánnal azonosított gonosz szellemét, Ármányt számos irodalmi alkotásban fellelhetjük. Az Ármány eredetileg az armanus (’ármányos’, ’gonosz’, ’furfangos’) szóból eredő nyelvújítási szó, amelynek az óperzsa Ahrimánnal való alaki hasonlósága véletlen, de tartalmi összefonódást eredményezett. A legkorábbi ősmagyar vallással foglalkozó művekhez hasonlóan Horváth János 1817-ben kiadott A régi magyaroknak vallásbéli s erkölcsi
állapotjokról c. művében is megjelenik a perzsa zoroasztrizmus és a magyar ősvallás közötti párhuzam; A jó és a gonosz főbb alkotású lelkekről c.
fejezet fejti ki az Ahrimán–Ármány azonosságot. Ármány – Horvát István Árpád Pannonia hegyén (Aurora, 1822) c. műve nyomán – Vörösmarty Zalán futása c. eposzában is a gonoszság Ahrimán típusú alakja: „Rémisten, gonoszoknak kútfeje, Ármány!” (II. 323). Arany Buda halála c. művében szintén az álnokság megtestesülése, aki az Attila és Buda közötti viszály elmélyítésére törekszik: „De szörnyű jelenség, rút ördögi Ármány, / Ott terme, király és öccse közé állván” (VIII. 181–182). Jókai A magyar nemzet története regényes rajzokban c. művének Az ősi vallás című
fejezetében szintén megjelenik a perzsa Ahrimánból eredeztetett Ármány, aki rHadúr ellentéte. rfény/világosság és sötétség [Ú. E.]
Ahura Mazda: ’A bölcs Úr’, a zoroasztrizmus főistene (Ormazd). AGáthákban (énekek az Avesztában) ő a világ teremtője, a fény és az erkölcsi rend jelképe; mindkét dualista szellemlény a Gyógyító Szellem (Szpenta Mainju) és a Gonosz Szellem (Angro Mainju) ura, istene (Plut. Iszisz és Oszirisz, 46). A mazdaizmusban és a párszi vallásban a Gyógyító Szellemmel azonos, aki a rZarathusztra/Zoroaszter által Ahrimánnak nevezett Gonosz Szellemmel áll szemben. Hat segítője (Amésa Szpenta) van, akik absztrakt fogalmak megszemélyesítői: a „Jó Gondolat”, a „Legszentebb Igazság”, a „Szent Alázat”, az „Eszményi Királyság”, a „Teljesség” és a „Halhatatlanság”. A legmagasabb lény a Tiszteletre Méltók (Jazaták) között; neki szentelték a tűztemplomokat (rtűz)) • A Kr. e. 2. ée. végén vették át az asszírok az egyiptomi napistenszimbólumot, a szárnyas napkorongot, amely a perzsák számára Ahura Mazda jelképe (rNap, rszárny). A Jó Szellemmel és annak teremtményeivel áll szemben a Gonosz (Ahrimán, Angro Mainju) a szolgálatában álló számos démon és aHazugság segítségével. A két szellem között itta földön ádáz harc alakult ki, amelyben



végül Ahura Mazda fog győzni. rAhrimán, rfény/világosság és sötétség [A. B.]
aigisz: rkecskebak, rpajzs
Aineiasz/Aeneas: Görög és római mitológiai hős, rAphrodité/Venus és Ankhiszész/Anchises, trójai pásztor fia (Homéroszi IV., Aphrodité-himnusz, 192–199). Hektór után Trója első vitéze, a Priamosz-ház riválisa. Homérosznál Aineiasz Zeusz kedveltje, aki erényei folytán a trójaiak urává válik Priamosz és családja helyett (Hom. Il., XX. 263–308). Elsőként Sztészikhorosz (Kr. e. 600 körül) említi, hogy Aineiasz elhagyta Tróját, és Heszperiába (Dél-Itáliába) hajózott. A római változat szerint a lerombolt Trójából menekülők élén Itáliában telepedett le, „isteneit Latiumba vivén, honnét a latin faj, / Alba atyáis Róma magas bástyái erednek” (Verg. Aen., I. 6–7). Agg apját a vállán vive, gyermekét kézen fogva, Trója isteneit, a későbbi római házi isteneket, a Penatest menekítő „pius Aeneas” a jámborság, az erényesség megtestesítője. Az ősök és az istenek tiszteletét együttesen hangsúlyozó római korban Aeneas példaképpé vált. A korai császárkortól a Laviniumot megalapító „pater Aeneas”-t a római nép őseként, a haza atyjaként tisztelték. Már Lucretius is A természetről c. tankölteményének első sorában („Aeneadum genetrix...”) Aeneadáknak nevezi a rómaiakat, akárcsak később Ovidius (Met., XV. 682). Augustus békeoltárán az isteneknek áldozatot bemutató Aeneast jelenítették meg. Őt magát is istenként tisztelték (Ovid. Met., XIV. 581–608). Romulust és Remust, rRóma alapítóit, valamint a Iuliusokat, az első császári dinasztiát tőle származtatták. A császárok számára a legitimitás, a hősi köztársasági kor és a császárkor közti folytonosság jelképe. • A középkorban a Rómatisztelettel összefüggésben uralkodói, államszervezési eszményként tisztelet övezte alakját, pl. I.István király az idegen népeket befogadó, bölcs államvezetés megteremtőiként említi „Aeneas sarjai”-t, Róma uralkodóit (István király intelmei, VI). • A vergiliusi Aeneas-ábrázolás a barokk hősi eposzok számára mintahős, akiben a heroikus és a kontemplatív erények kiegészítik egymást. Az 1695-ben kiadott első magyarországi neolatin regény, az Aeneas Habsburgus is ezeket a toposzokat követi az első Habsburg-uralkodó, Rudolf tetteinek megörökítésekor. rDido, rRomulus és Remus [Ú. E.]



Aión: (gör. ’idő, kor’) ridő, rKhronosz
ajtó: A külvilág és a belső tér közötti határvonal, ezért sok hiedelem és mágikus eljárás kötődött hozzá a legrégebbi időktől fogva. A rontás elhárítása és a gonosz távol tartása volt a legfontosabb feladata. Az ajtó részként az egészre is utalhat, az egész házat jelképezheti. A két világ, a két állapot közti átjáró szimbóluma. Beavatási jelképként a tudatlanságból a tudás állapotába való átlépést jelenti. • Női szimbólumként a fal mint férfiszimbólum ellentéte, kinyitása a szüzesség elvesztésére is utalhat. • Rómában a misztériumokba való beavatásnak és az átkelésnek egyaránt a kétarcú rJanus volt az istene. A Janus-ajtó vagy -kapu is kettős: átvezet az emberiből az isteni világba; az óévből az új esztendőbe: „Én a világmindenség rendjét egymagam őrzöm, / és a jog – ajtókat tárni, bezárni – enyém” (Ovid. Fasti, I. 119–120). • Apotropaikus szerepe az Ószövetségben is megjelenik: a zsidók az ajtófélfára kent áldozati bárány vérével tartották távol az elsőszülötteket pusztító halált Egyiptomban (Kiv 12,7). • A keresztény szimbolikában a nyitott ajtó a legfőbb keresztény erényeket szimbolizálhatja: a Hit esetében a krisztusi tanokra való nyitottságra utal, Reményként az új életbe történő belépés lehetőségét fejezi ki; a Szeretet jelképeként a híveket befogadó, oltalmazó isteni jóság kifejezője. A zárt ajtó Szűz Mária csodás, szűzi foganására utal (rAngyali üdvözlet). A példabeszéd szerint az okos szüzek bevonulhattak az égi menyegzőre, az elkéső balga szüzek előtt viszont bezárult az ajtó (Mt 25,10). A gótikus kapuk ajtófélfáinak gyakori díszítése ez a téma (Párizs, Notre-Dame, nyugati kapu, főportál, 1163–1260 között). • A hermetikus hagyományban a zárt ajtó a megszerzendő tudást, a nyitott ajtó a megfejtett titkot jelképezi. Az alkimisták számára az ajtó a titkos kapcsolatok eszköze. • A szabadkőművesek a templom ajtaját két oszlop közé helyezték, s az ajtó feletti háromszögű oromzat csúcsán egy iránytű állt, amely az ég felé mutatott (rháromszög). Az ajtó alacsony szemöldökgerendája meghajlásra késztetett, s ez a profán világból a szent helyre való belépés misztériumát fejezte ki. • Népmesék gyakori motívumaként több ajtó között a tiltott, zárt ajtó a titok, a veszély jelképe. A csukott ajtó az emberi lélek belső titkaira utal, s a megismerést az ajtók feltárásának mint a kitárulkozásnak a folyamata jelképezi.



Fernand Khnopff: Elzárva a világtól (1891, München, Bayerische Staatsgemaldesammlungen).
• Bartók Balázs Béla szövegére komponált A Kékszakállú herceg vára c. operájában a cselekményt Judit követelése irányítja: „Nem akarom, hogy előttem csukott ajtóid legyenek!” A hét ajtó kitárásával a lélek és a jellem legkülönbözőbb: félelmetes, megható, ijesztő és lenyűgöző részei tárulnak fel. rablak, rkapu, rkulcs, rküszöb [Ú. E.]
akác (Acacia): Afrikai eredetű, kemény fájú, nehezen korhadó, erős tüskéjű örökzöld cserje. • A mediterrán országokban fehér és piros (lila) virágával az életet és a halált, valamint az újjászületést szimbolizálta. • Az egyiptomiaknál szoláris jelkép; a halhatatlanságot és a titkos ismeretekbe való beavatottságot fejezte ki. Neith istennő emblémája volt. • A zsidó hagyomány szerint akácból készült a sátortemplom szent oszlopa és a frigyláda (Kiv 37,25). • Keresztény felfogásban a lélek halhatatlanságának jelképe; a belőle készült töviskorona Passió-jelkép (rkoszorú, rtövis/tüske). Krisztus töviskoszorúját gyakran úgy festették meg, hogy a Nap sugaraira emlékeztessen (rdicsfény/glória). A papok tonzúrája erre vezethető vissza. • Az akácágat a szabadkőműves rítus is alkalmazta: a felvételt kérő ruháján a beavatási jelentésen túl Hirámra, első vezetőjükre utalt, akinek sírját akác díszítette. Berzsenyi 1810. április 8-i levelében kérdezi Kazinczytól, hogy mi a „kőművesek fája”? Kazinczy válasza: „Az a’ fa, a’ melly eránt tudakolódol, az acatia.” Kazinczy szabadkőműves vállszalagjának egyik díszítőeleme egy akácág-ábrázolás. • Az Észak-Amerikából származó, a XVIII. sz.-tól elterjedő akác (Robinia pseudoacacia) az alföldi magyar falvak jellegzetes fája lett (Tessedik Sámuel honosította meg Szarvason, majd az egész Alföldön). József Attila Ákácokhoz c. versében a megmaradásért, létért küzdő parasztság jelképe: „Száz göbbedő odvas falunkba’ / homokot kötözni magunkba’ / – ákácok vigyázzunk magunkra! – / az úri szélben ez a föladat.” rfa [Ú. E.]



akantusz: A Földközi-tenger térségében honos növény. Tüskés, karéjos levele az antik építészet egyik fontos díszítőeleme (pl. a korinthoszi oszlopfő alapmotívuma). Vitruvius egyik legendájából kikövetkeztethető, hogy eredetileg a temetkezésekkel, a halállal kapcsolatos ikonográfiában jelent meg. Tüskéi az élet megpróbáltatásait jelképezték. A római San Clemente-bazilika A Szent Kereszt diadala c. apszismozaikján a kereszt akantuszlevélből emelkedik ki, amely Krisztus halálon aratott győzelmére utal. • Weöres Sándor Hetedik szimfónia c. művében szintén ’halál’ jelentésben szerepel: „letiport akantusz ágboga.” rtövis/tüske [Ú. E.]
Akhilleusz sarka: A kifejezés a trójai mondakör legkiemelkedőbb hősének védtelen testrészére utal. A mindennapos szóhasználatban az „Achillessarok” valaki vagy valami sebezhetőségét, gyenge pontját jelenti. A monda szerint Akhilleusz anyja, Thetisz előre tudta a fiára váró végzetet, ezért megpróbálta megmenteni: születése után belemártotta a Sztüxbe (rfolyó). Ez sebezhetetlenné tette a fiút, a sarkát kivéve, amelynél fogva anyja a vízbe tartotta (más mítoszváltozat szerint tűzben edzette). A trójai háborúban a hőst Parisz nyila éppen e védtelen ponton, a sarkán találta el (Verg. Aen., VI. 57). [P. I.]
alabárd: rbárd/balta
alapkő: rkő/szikla
álarc/maszk: Az átlényegülés, a maszk által ábrázolt lénnyé való átváltozás jelképe. Használata kettős célú. Egyrészt védelmező; feladata az Én eltakarása, felismerhetetlenné tétele a fenyegető hatalmak előtt; másrészt hittek abban, hogy az álarccal együtt, amely valamilyen állatot vagy természetfeletti lényt mintáz meg, a megmintázott emberfeletti tulajdonsága is átvehető. • A természeti népeknél az álarc viselése a mezőgazdasági, temetkezési és beavatási rítusokhoz kapcsolódik. A halottkultuszban betöltött szerepét bizonyítja pl. egy a Kr. e. VI. sz.-ból származó, jádekőből készült maja temetkezési maszk (rjádekő). Az állat- és madármaszkok az állatokkal való egység újramegtalálását is jelzik, a paradicsomi állapot visszanyerését, az állati ösztöntudást. Az álarc a birtoklás eszköze is: az elhunyt ember vagy állat életerejét felfogja, és viselőjét ezzel az erővel ruházza fel. Így a meghalt lélek nem tud bolyongani, a maszk visszatartja és ellenőrzi. Viselése veszélyes is, mert aki az álarc által felfogja más erejét,



annak hatalmába is kerülhet. A samanizmusban a sámán segítő szellemeit, az ősöket jelenítették meg (rsámán/táltos).
Evenki sámánmaszk (Szentpétervár, Orosz Néprajzi Gyűjtemény).
• A maszk főbb típusai: színházi, karneváli és halotti maszk. A színházi, amely a szent táncokban is használatos, a különböző karakterek szimbóluma (rtánc). A komikus maszk Thaleia, a tragikus Melpomené attribútuma, a rszínház jelképe a kettő együtt (rMúzsák). A karneváli maszkban az alacsonyrendű, negatív aspektus jelenik meg; nem elrejti, hanem felfedi a rossz hajlamokat (rorgia/karnevál). • A keresztény művészet a rómaitól vette át a maszkokat, amelyeknek többnyire díszítő funkciójuk volt. Oszlopokon, kutakon azokat a démonikus erőket jelentették, amelyeket szolgálatra kényszerítettek. Egyes ábrázolásokon az álarcot maga elé tartó figura a világias élvezetek megszemélyesítője, a világúrnő. • A szarvakkal díszített mohácsi busómaszkok a délszláv sokácok téltemető hagyományában a koshoz, kecskéhez kapcsolódó ősi tavaszi termékenységi szokásokkal állnak összefüggésben (rkos, rkecskebak). • Ady költészetében az igazi jellemet elfedő durva külsőségként jelenik meg az álarc, a jelmez: „Bú, maskarája a világnak, / Apolló, a faun-mezü...” (Vén faun üzenete) (rféreg/hernyó/báb). Hasonló jelentésben szerepel a lárvaállapot, amely a pillangót (lelket) rejti (Az elrejtett arcok). A XX. sz.-ban James Ensor festészetében a maszk a társadalmi képmutatás jelképe. rarc [F. A.]



albatrosz: A leghosszabb szárnyú madár; a déli óceánok jellegzetes állata. A hosszú, fáradhatatlan repülést és a távoli óceánokat jelképezi. A halott tengerész lelkének megtestesülése, ezért megölni szerencsétlenséget jelent. • Coleridge Rege a vén tengerészről c. versében a „jó ómen kegyes Albatroszá”-nak megölése bűn, amelynek súlyától csak egy életen át tartó vezekléssel, bolyongással lehet megszabadulni. Baudelaire Az albatrosz c. versében az autonóm lét, a korlátlan szabadság, a költő szimbóluma. rmadár, rszárny [P. I.]
áldás: Istentől eredő jókívánságot, transzcendens erőátvitelt jelent. Az Óés az Újtestamentum szerint az isteni kegy osztása. Isten vagy az Isten által kiválasztott férfiak áldhatnak meg valakit vagy valamit. rÁbrahám is részesül benne: „Megáldalak és naggyá teszem nevedet, s te magad is áldás leszel. Általad nyer áldást a föld minden nemzetsége” (Ter 12,3). Áron, az első főpap és a róla elnevezett papi rend (Áron fiai) kiváltsága volt az áldozás után, mintegy viszonzásképpen, az Úr áldását közvetíteni rIzráel népének (Szám 6,22–27). Az áldás szavait meghatározott mozdulat kíséri. A kereszténységben az áldó kéz három ujja a Szentháromságra utal. Minden áldás Isten dicsérete és egyben az egyházhoz való tartozás kifejezése.
Áldó Krisztus (XIII. sz., Ják, apátsági templom, nyugati kapu).
• Az atyai áldás a családfő halála előtt az ő szerepét betölteni hivatott elsőszülöttet illette: az atya patriarchális jogait ruházta át utódjára. Az áldás mágikus erővel bírt, visszavonni sem lehetett (pl. az Izsák áldását Ézsau elől elorzó Jákob története: Ter 27); az elsőszülöttnek és utódainak



hatalmát, jövőjét, termékenységét biztosította. • Mivel az áldás eredetileg Isten tiszteletének befejezéséhez, végpontjához kapcsolódott, a búcsúzást is kifejezheti. Ady Áldásadás a vonaton c. versében a Lédával való kapcsolat végét jelzi. rarc, rkar/kéz, rkézrátétel [Ú. E.]
áldozás/áldozat: Az áldozás a vallási kultuszok egyik fő megnyilvánulási formája; egy áldozati tárgy fölajánlása az istenségnek. A földi javakról és kötelékekről való lemondást jelképezi, így az önfeláldozás szimbólumaként is felfogható. Célja az istenség imádása, ill. jóindulatának, adományainak elnyerése. Kettős funkciója van: egyrészt az istenségtől való függésre utal, engedelmességet, bűnbánatot és szeretetet fejez ki, másrészt az anyagi érték feláldozása, a szellemi erő szeretetének és valamilyen adományának kikényszerítését célozza a „do ut des” (adok, hogy adj) elve alapján. Az áldozat mélyebb értelemben megújítja a világot, az ember és az istenek kapcsolatát. A világ kialakulását számos mitológia egy őslény áldozati halálából eredezteti (rbika, rkozmikus ember). • Az áldozati tárgy általában növény vagy állat, de bizonyos isteneknek embert is áldoztak (pl. az egyiptomiak a Napnak három fiatal férfit, a görögök Kronosznak egy kisfiút rKronosz/Saturnus). Az emberáldozat az istennek való feltétlen engedelmességet fejezi ki, ezt váltja fel később az állatáldozat (pl. Izsák története rÁbrahám) vagy a bábuáldozat („káka-baba”: Ovid. Fasti, V. 621622) (rbaba/bábu). A különböző kultuszokban az illatáldozati oltáron bemutatott áldozatként égethettek mirhát, tömjént vagy más drága illatszereket (rfüst, rtömjén). Ismeretesek étel- és italáldozatok is (Ovid. Fasti, I. 171–189). Az áldozat kiválasztása általában fontos papi feladat; az áldozatra szánt állatnak egészségesnek és hibátlannak kell lennie. Az áldozat elégetésének célja az istenség táplálása, de elvontabb értelemben annak kinyilvánítása, hogy az áldozat az istenség tulajdonát képezi. Egyiptomban az áldozati állat az isten ellenségének megtestesítője volt. • A bráhmanizmusban a legfőbb szakrális szertartás mágikus és teremtő hatalom: „nem kelne föl a nap, ha a pap nem adná meg a tűz áldozatát” (Sathapatha bráhmana II.3,1,5). A prekolumbiánus Közép-Amerika vallási életében szintén központi szerepet játszott az áldozás. Az állat- és emberáldozatokat az istenek megajándékozásának és kiengesztelésének vélték. • A görögök többfajta áldozatot különböztettek meg: fogadalmi áldozat (kedvező eseményért, pl. bőséges termésért ígért ajándék); engesztelő áldozat; egy vállalkozás sikeréért könyörgő áldozat; jóslat által



előírt áldozat (Hom. Od., X. 518; XI. 130–134). A leggyakoribb áldozati állat az ökör, az üsző, a bárány, a galamb, a kakas és a tyúk volt. Az égen uralkodó isteneknek rfehér szárnyasokat, a vízieknek és az alvilágiaknak rfekete szárnyasokat szenteltek. Az egyes isteneknek különböző állatokat áldoztak (pl. lovat a Napnak, szarvast Artemisznek, szukakutyát Hekaténak, galambot Aphroditénak). Az egyiptomi áldozatokhoz hasonlóan az istenség ellenségeként áldozták Démétérnek a gabonaföldet feldúló disznót és Dionüszosznak a kecskebakot. • Rómában, január elsején a Capitoliumon, Iuppiter Optimus Maximus oltárán állatáldozatot mutattak be Rómáért (Ovid. Fasti, I. 71–88). A halottaknak síri áldozattal adóztak (Aiszkhülosz: Oreszteia, 2. rész; Ovid. Fasti, II. 537–539). • Az Ószövetségben az áldozat mint gesztus az isteni fensőbbség emberi elismerését szimbolizálja. A Dávid által bemutatott „közösségi áldozat” a nép jólétét hivatott elősegíteni, amely az Úr kegyétől függ (2Sám 24,25). • A húsvéti bárányáldozat a keresztény értelmezésben Jézusra mint Isten bárányára utal (rbárány/juh). rJézus Krisztus keresztre feszítése, áldozatként elszenvedett halála az isteni megváltás beteljesedése. Kereszthalálának, a „véres áldozatnak” tipológiai előképe rÁbel halála és Izsák története. Az eucharisztikus, „vértelen” miseáldozat ószövetségi párhuzama Melkizedek ételital-áldozata (Ter 14,18). Ezért a templomdekorációban ezek az ábrázolások liturgiailag kiemelt helyre, az roltár közelébe kerülnek (Káin és Ábel, XII. sz., Feldebrő, róm. kat. templom falképe; Anton Krauss szobrai, a Borgia Szt. Ferenc-főoltár mellékalakjai, XVIII. sz., Eger, volt jezsuita templom; Izsák és Melkizedek, Dorfmeister István grisaille-falképe a főoltár két oldalán, XVIII. sz., Sopron, Szentlélek-templom).
Ábel, Melkizedek, Ábrahám és Izsák (mozaik, VI. sz., Ravenna, San Apollinare in Classe).



• A magyar mondai hagyomány szerint az első megválasztott fejedelmet, Álmost közvetlenül a honfoglalás előtt, Erdélyben áldozták fel (rÁlmos, rkirály és királyné). A rituális királygyilkosság mint a legnagyobb érték föláldozásának ősi szokása a közösség számára elnyert isteni támogatás megújítását célozta. • A modern zeneművészetben az ősi, emberáldozattal
végződő szertartás Sztravinszkij Le Sacre du Printemps (Tavaszi áldozat) c. művében jelenik meg. rállat/állatok [A. B.; Ú. E.]
alföld: rpuszta
alkímiai edények: Változatos formájú és méretű edények, amelyekben az alkímiai kísérleteket végezték. Desztillációra használták a lombikot vagy az aludelt; lepárláskor a kukurbita nevű edényben hevítették az anyagot. A Nagy Mű végrehajtásakor egy lepecsételt, hermetikusan zárt edényben, az ún. Filozófiai Tojásban történik az anyagok lebomláson keresztüli újjászületése. Ezért a különböző edények és lombikok feminin jelképek, az ranyaméh jelentéseit hordozzák.
A négy elem egy lezárt lombikban. Alkímiai traktátus illusztrációja.
• A szülni készülő világ anyatestét, a benne rejlő fortyogó, misztikus erőket és az átalakulás folyamatát jelképezik.



S. Michelspacher–R. Custos: Alkímiai edények (részlet, S. Michelspacher: Cabala, Spiegel der Kunst und Natur, 1616, 1. tábla).
Ugyanakkor az alkimista számára az redény, sír, börtön és szemétdomb is, mert az anyag születését egy más anyag halálának kell megelőznie. • Bosch A Gyönyörök kertje c. triptychonja (1503–1504 k., Madrid, Prado) becsukott külső szárnyain a Teremtés harmadik napját ábrázolja. Itt a Föld kristálygömbje a kémikus retortájához, gömb alakú üvegedényhez hasonlít, amelyben a föld anyag (materia) és Anya (mater) is egyben, az ég pedig az örökkévaló Atya jelképe. Az ábrázolás feltehetőleg azt példázza, hogy az alkímia kísérleteinek példaképe a Teremtés. rathanor, rhomunculus, rolvasztótégely [L. A.]
alkohol: Erjesztett folyadékok desztillátuma. Az élet vize (aqua vitae), mert két ellentétes elemet egyesít magában, a tüzet és a vizet. Ellentétes elvek (pl. férfi és nő, aktív és passzív, teremtés és pusztítás) találkozásának, összeütközésének színtere (coincidentia oppositorum). • E.T. A. Hoffmannnál az alkohol lángol és magában hordja a tűz valamennyi férfias tulajdonságát, E. A. Poe-nál viszont a feledést, az alámerülést, a halált jelenti, tehát nála a rvíz nőies vonásai dominálnak. Az életenergiának, az élet tüzének, az alkotó ihletnek a szimbóluma (rtűz). Apollinaire Szeszekkötetének Égöv c. versében az élet- és halálszimbolika egyaránt jelen van: „És úgy iszod akár az életed e lángoló szeszet te / Akár a pálinkát iszod az életed te.” Kosztolányi Mérgek litániája c. versében így szerepel: „Az alkohol gyógyítja életünket / ezt a fekélyes, óriás sebet.” rbor, relixír [A. B.]
állat/állatok: Az állatokhoz a legkorábbi időktől fogva szimbolikus jelentéseket kapcsoltak. Az állatvilág átfogja az egész univerzumot: az ég, a levegő ura a rsas, a földé az roroszlán, a vízé, vagyis a föld alatti világé, az alvilágé, a rbálna. Az ősember rémülettel, ugyanakkor csodálattal tekintett a sajátos képességekkel rendelkező állatokra. Elsősorban a ragadozók jelképezték a természet egyszerre hatalmas és féktelen, céltudatos és cselekvő erejét. A paleolit korszak barlangfestményeinek tanúsága szerint a



vadászó közösségek kultikus életének középpontjában álltak a nagyvadak, különösen az őstulok, a vadló, a rszarvas, a barlangi rmedve (pl. az altamirai barlangfestmények). A háziasított haszonállatok termékenységét, szaporulatát szintén a természetfölötti erők beavatkozásával kívánták biztosítani, így a nomádok szakrális szertartásaiban is meghatározó szerepet játszott néhány állat, pl. a rbika, a rló, a rkos, a rkecskebak. A totemizmus az ősnek gondolt állatot kultusz tárgyává teszi, és vallásos tiszteletben részesíti. • A samanizmusban a sámánutazás segítőszellemei állat alakban jelennek meg (pl. sas, rfarkas, medve, rholló), a sámánruha állat alakú fémdíszei ezekre utalnak (rsámán/táltos rruha). • Egyiptomi mítoszok szerint a Tájfusztól, a lángoló, százszájú, rettegett szörnytől üldözött istenek a Nílus partjára menekültek, és különböző állatok testében rejtőztek el. E hagyomány alapján tekintették az állatokat az istenek látható megjelenési formáinak. Hittek abban, hogy a halott ember lelke a föld, a víz és a levegő állataiba lép át, és ott marad három évezreden keresztül, míg újra emberi testbe nem tér vissza. • A görögökre az egyiptomihoz hasonló mértékű állatkultusz nem jellemző, de a görög mitológiában is gyakran jelennek meg az istenek állat alakban. Pl. Zeusz sas és bika; Poszeidón ló alakját öltötte magára; Pallasz Athéné „bagolyszemű”, Héra „tehénszemű” jelzője az egyes állatokhoz kapcsolódó szimbolikus tartalmak istenekre való vonatkoztatását tanúsítják (rbagoly, rtehén). Az állat itt az istenség egy lényegi vonását reprezentálja, és az embert legyőző, fölötte hatalommal rendelkező erő szimbóluma. Az állatkomponenst tartalmazó mitológiai keverék- és szörnylények szintén az egyes állatokhoz kapcsolódó jelképes tartalmakat hordozzák (pl. rgorgók, rKhimaira, rkentaur, rPán/Faunus, rszatüroszok/faunusok, rszirének). Az állat mint az emberi psziché materializálódása, általános értelemben az alacsonyabb rendű ösztönlétet, a bűnös szenvedélyeket szimbolizálja. A mítoszokban a megölt vagy megszelídített állatok az ember állati ösztöneinek legyőzésére utalhatnak. • A rómaiaknál a természeti népek totemizmusának nyomait is megtaláljuk: sok család felvette az ősének tekintett állat nevét. Innen ered a címerállatok hagyománya; a heraldikában az oroszlán, a medve vagy a sas az uralkodói hatalom szimbóluma (rcímer). • Isten állat alakban való megjelenését a zsidó és keresztény hit elutasítja, ugyanakkor a keresztény szimbolika újszövetségi eleme a Szentlélek – rgalamb/gerle , Jézus Krisztus rbárány/juh, rhal megfeleltetés. A négy evangélista állat alakban való megjelenítése ótestamentumi eredetű. Ezekiel próféta (Ez 1,5–12) és János



(Jel 4, 6–7) egyaránt leírja a négy alakot, az oroszlánt (Márk), az ökröt (Lukács), az ember alakot (Máté) és a sast (János). (Pl. Maiestas Domini evangélista-szimbólumokkal, XII. sz., Hidegség, templom, falkép az apszisban;
az arles-i St. Trophime-templom kapujának timpanonján [1180 k.] a mandorlában ábrázolt Krisztust a négy evangélista szimbóluma övezi [rmandorla];
Raffaello: Ezekiel látomása, 1518, Firenze, Palazzo Pitti.) A négy alak egyben a Nagy Napciklus négy fordulópontjának jele: Oroszlán, Bika, Vízöntő (emberek), Skorpió (sas+kígyó), s visszavezethető az asszír tetramorf kapuőrző keveréklény-ábrázolásokra. A paradicsomi létben az állatok közötti összhang e megelőző, békés állapot, az raranykor jelképe. A teremtett világ egységét szimbolizálja rNoé bárkája is, ahol az egész állatvilág képviselve van. A Bibliából eredő felfogás szerint az ember állati részét a bűnre csábító asszony („asszonyi állat”) testesíti meg (rférfi és nő). Az ördög állat alakban való megjelenése is (rkutya, rmacska, rkígyó, rkecskebak stb.) az állat negatív értelmezésére utal (rördögök/démonok). A Jelenések könyvének tengeri vadállata a keresztényüldöző római birodalom, szárazföldi vadállata pedig az rAntikrisztus megtestesítője (13,1–18) (rapokalipszis). Az állatok pozitív tulajdonságokat is jelenthetnek, pl. a rhangya a szorgalom, a kutya a hűség stb. A középkori, állatokkal kapcsolatos szimbolika és ikonográfiai hagyomány egyik alapvető forrása, a Physiologus kb. a II. sz. első felében keletkezett, eredetileg görög nyelvű, ókori hagyományokat is átörökített, s a keresztény üdvtörténet szemszögéből veszi sorra az egyes állatok szimbólumértékét. • Az



állatmesékben, amelyekben az ókor óta jelképesen fejeződik ki az emberi világ visszássága, az emberi típusok megtestesítői az állatok (pl. Aiszóposz, Phaedrus, La Fontaine állatmeséi). Az emberek karikatúráiként szerepelnek pl. George Orwell Állatfarm c. művében. ráldozás/áldozat, rvadász/vadászat [K. J.]
állatöv: Az asztrológiában – a bolygókról szóló tan mellett – a legfontosabb elem a csillagképek jelentéssel, a földi életre vonatkozó befolyással való felruházása (rcsillag/bolygó). • A Kelet-Ázsiában elterjedt kínai állatöv a rJupiter bolygó tizenkét éves ciklusainak felel meg, s az egyes fázisokat (éveket) a következő állatok jelképezik: patkány/egér, ökör/tehén, tigris, nyúl, kígyó, sárkány, ló, juh/kecske, majom, kakas/tyúk, kutya, disznó/vadkan. • A mezopotámiai (ún. káldeus) csillagászati hagyomány a környező népekre is hatást gyakorolt; megjelenik a perzsa, az egyiptomi a görög, majd a római és az európai középkori műveltségben is. A rNap földi nézőpontból megfigyelt ekliptikus pályájával egybeeső csillagokat képekkel azonosították, s már az ókortól kezdődően tizenkét csillagképet, ún. állatövi jegyet különböztettek meg (az első ismert források a Kr. e. VII. sz.-ban uralkodó Assur-ban-apli ninivei könyvtárának asztrológiai tárgyú agyagtáblái). Az állatöv csillagképei (rKos, rBika, rIkrek, rRák, rOroszlán, rSzűz, rMérleg, rSkorpió, rNyilas, rBak, rVízöntő, rHalak csillagkép) a Nap tizenkét állomását jelölik az éves körforgás során, amelyek az asztrális, szoláris szimbolikában és a jóslásokban fontos szerepet töltöttek be. • Egy görög nyelven fennmaradt forrás a földi hatalmat az állatöv tizenkét csillagképének felelteti meg, s az egyes népek karakterét is ezek befolyásával magyarázza. A hellenizmus korában az asztronómia és az asztrológia egyaránt virágkorát élte; a teljes állatöv első ábrázolása a hellenisztikus Egyiptomból maradt fenn (a denderai kerek zodiákus rég ábrázolása összetett asztrológiai rendszer elemeként jeleníti meg az állatöv csillagképeit). A Ptolemaiosz-korban gyakran ábrázolták a szarkofágtetőkön Nut égistennő alakját az állatövi jegyektől körülvéve. Míg a mezopotámiai csillagjóslások – amelyek az állatöv jelentéseit is értelmezték – az uralkodó és a birodalom jövőjének, sorsának megismerését célozták, a hellenizmus korára az egyéni jellemmel és életúttal kapcsolatos asztrológiai jövendölések, horoszkópok a jellemzők (Firmicus Maternus: Asztrológia). A császárkori Rómában egyedül a császár, mint „az egész földkerekség ura”, nem tartozik a csillagok által befolyásoltak közé, mivel



az ő sorsát kizárólag a legfőbb isten döntése szabályozza (Firmicus Maternus: Asztrológia, II. 30). Aratosz Phainomena (Égi jelenségek) c. tankölteményének invokációjában a csillagképeket az Isten által teremtett és az ember számára értelmezhető égi jelrendszerként említi: „...ő rögzített jelekül számunkra az égen / csillagképeket: elrendezte, az év folyamára / legjobban mely csillag jelzi az emberi nemnek / ezt vagy amazt az időt” (10–13). A római Mithrasz-kultusz ikonográfiájában Mithraszt, a Nap uralkodóját állatövi csillagképek veszik körül, amelyek feltehetően, mint égi térkép és rnaptár, a beavatottak számára a megváltás útját és idejét, a lélek anyai világból való visszatértét jelentették (rMitra/Mithrasz). • A középkorban az állatöv jegyeit más tizenkettes csoportoknak feleltették meg (pl. tizenkét apostol, tizenkét kispróféta, tizenkét hónap), amelyek az ábrázolásokon Istent, a mindenség középpontját veszik körül.
A Nap és a Hold allegorikus figuráját övező állatövi csillagképek (X. sz.-i kézirat illusztrációja St. Gallenből).
• Az állatöv és a hónapok együttes ábrázolása az ridő teljességét, a mindenséget szimbolizálja, amelyben az üdvösség terve megvalósul (pl. Utolsó ítélet-dombormű, 1120 k., Autun, St. Lazare-templom; Chartres; Amiens; Párizs; Strasbourg székesegyházának nyugati kapuja). Az antik hagyományokat (pl. a Kr. e. II. sz.-ban Athénban működő Antiokhosz rendszerezését) felelevenítő késő középkori, reneszánsz



korrespondenciatanok az állatöv négyszer hármas csoportját a négyes rendszerekkel (pl. évszakokkal, jellemtípusokkal, elemekkel) feleltették meg (relemek).
Dürer Az északi égbolt csillagképei c. rézmetszetén (1515) a körív mentén az állatöv csillagképei láthatók.
• Az a tan, amely szerint az egyes emberi testrészek a nekik megfeleltetett csillagképpel állnak összefüggésben, a középkori orvoslásban pl. az érvágás gyakorlatában szerepel (ún. érvágás-emberke ábrák). Az állatöv a hóráskönyvek, a kalendáriumok ikonográfiai tematikájának jellegzetes elemévé vált (l. pl. Berry herceg hóráskönyvében, 1415–1416, Chantilly, Musée Condé). • A reneszánsz idején az asztrológiában jártas humanista tudósok programjai nyomán a paloták díszítésében is fontos szerepet kaptak ezek az ábrázolások. Bonfini leírásából tudjuk, hogy Mátyás király palotájában az emeleti nagyterem mennyezetét az égbolt tizenkét csillagképe díszítette. rtizenkettő [Ú. E.]
alma/almafa: Eurázsia mérsékelt égövi területein élő gyümölcstermő fa. Szerelmi és termékenységi szimbólum. Mivel a gyümölcs majdnem tökéletesen rgömb alakú, a teljességet jelképezi. A tudás szimbólumaként is szerepelhet, mivel a közepén lévő magház ötágú csillagot, pentagrammát képez, amely a tudás hagyományos jelképe. A rpentagramma alakú magház az alma belsejében a testbe zárt szellem szimbóluma. Beavatási szertartásokon a megismerés gyümölcse. • A kelta mitológia szerint a másvilág, a termékenység és a házasság gyümölcse. • A kínai kultúrában a



béke és harmónia szimbóluma, az almavirág pedig a szépségé. • A görögrómai mitológiában Aphrodité/Venushoz kapcsolódik. A Heszperiszek kertjéből származó aranyalmát, amelyet Erisz, a viszály istennője gurított be az istenek lakomájára, Parisz Aphroditénak mint a legszebb istennőnek ítélte oda (rHeszperiszek kertje). Szerelmi történetekben is szerepet játszik, pl. Hippomenész és Atalanta (Ovid. Met., X. 644–680), valamint Akontiosz és Küdippé mítoszában (Ovid. Heroides, XX–XXI.). Az almaág Artemisz ünnepének egyik dísze, Nemeszisz attribútuma. A menyasszony szépségét jelezheti: „Alma, az édesizű” (Szapphó: Nászdaltöredék). • A Bibliában is szerepel szerelmi szimbólumként: „Akár az erdő fái között az almafa, olyan a szerelmem az ifjak között” (Én 2,3). A nyugati keresztény hagyomány szerint a Paradicsom kertjében álló tudás fájának kárhozatot hozó gyümölcse (ókeresztény és bizánci ábrázolásokon füge; rfüge/fügefa), a bűnbeesés szimbóluma (pl. Dürer Ádám és Éva c. rézkarca, 1504, Nürnberg, Nationalmuseum). A Szűz Mária vagy a gyermek Jézus kezében lévő alma ezzel szemben a bűn leküzdésére, Krisztus megváltói küldetésére utal (id. Lucas Cranach: A Szűz a gyermek Jézussal az almafa alatt, 1530 k., Szentpétervár, Ermitázs). A II. Toporci Madonna (1420 k., Bp., MNG) c. szobron rSzűz Mária és Jézus kezében is ott látható a gyümölcs. Jelentése, hogy Mária mint második rÉva részt vállal a megváltás feladatában, ill. hogy ő maga a legszebb gyümölcs, amelyet Ég (Isten) a Földből (Máriából) létrehozott (rgránátalma). Egy keresztény hagyomány szerint a Tudás fájáról szakított gyümölcs magjából sarjadt az a fa, amelyből Krisztus keresztfáját ácsolták. A bűnbeesés fája és a keresztfa közötti párhuzam a képzőművészetben is megjelenik (pl. Pacino di Bonaguida: Lignum vitae, 1310 k., Firenze, Accademia) (rtudás fája). A bűnbeesés jelképeként az alma a sírkőművészet és a moralizáló halálábrázolások egyik kedvelt motívuma. Mint attribútum, a szentek ikonográfiájában Szt. Dorottyánál kosárban, Mürai Szt. Miklósnál aranygolyók között ábrázolták. Danténál Krisztus a „Mennyei Almafa” (Ist. Színj., Purg., XXXII. 73). • A középkorban az almát mint a szerelem, a termékenység és a halhatatlanság szimbólumát a Krisztus és Mária közötti misztikus szerelemre vonatkoztatták. Az alma olyan gyümölcs, amely megőrzi a fiatalságot, ezért a megújulás és az állandó frissesség jelképe. Formájánál fogva a földi vágyakat vagy ezeknek az örömöknek a gyönyörűségét jelenti, pl. Bosch A Gyönyörök kertje c. triptychonján (1503–1504 k., Madrid, Prado). Az almavirág mint termékenységi szimbólum a menyasszonyok attribútuma. •



Az országalma az uralkodást, a teljes birodalmat jelöli. A magyar koronázási jelvények egyikén, az országalmán apostoli kettős rkereszt, valamint Károly Róbert címere látható. • A Károlyi család XVIII. sz. eleji genealógiáján, a rJessze fája ikonográfiai sémát követve, a dicső ős törzsökéből dúsan termő almafa sarjad. Minden gyümölcsre egy-egy nemes utód neve került, hirdetve, hogy „nem esik messze az alma a fájától”.
A Károlyiak családfája (XVIII. sz. eleje, Bp., MOL).
• A népi karácsonyi ünnepkör legjellegzetesebb gyümölcse, Jézus szimbóluma: „A kis Jézus aranyalma.” • Vörösmarty Csongor és Tündéjének aranyalmákat termő csodás almatője, amely a Paradicsomkert, a Heszperiszek almafájának és a magyar népmesék égig érő fájának vonásait ötvözi, a szerelem, a boldogság szimbóluma (I. felv., 145–147; 177–178); a szerelem beteljesedésekor a „gyönyörfáról” aranyalmák hullanak. Kosztolányi Zsivajgó természetében az almafa az anyaság szimbóluma: „Mindig csak adnék, én, örök anya.” József Attilánál szintén az adakozás jelképe (Szeretném, ha vadalmafa lennék!). rág/vessző, rfa, rgyümölcs/termés [Ú. E.]
Álmos: Égi eredetű ős, az első magyar királyi dinasztia, az Árpád-ház mitikus származású ősatyja. Kb. 850 körül megválasztott fejedelem, a magyar törzsszövetség vezére, a szakrális kündü méltóság betöltője, a honfoglalást vezető rÁrpád fejedelem apja. A származástörténetét elbeszélő monda szerint Álmos az ég küldötteként megjelenő rturul fia, akinek kiválasztottságát a születése előtti csodás rálom jelezte, amely egyben



utódai, az Árpád-dinasztia égi eredetű hatalmát is igazolta: „...csodás eset következtében nevezték el Álmosnak, mert teherben levő anyjának álmában isteni látomás jelent meg turulmadár képében, és mintegy reá szállva teherbe ejtette őt” (Emese álma: Anonymus: Gesta Hung., 3). A hunmagyar azonosság elvét valló Kézai Simon Gestájában rAttila címerállata is a turul (II. 6), így a nemzetségi totemállat révén a hun király hatalma újjászületik Álmosban és utódaiban, a Turul-nemzetségben. Anonymusnál Álmos indoklás nélkül eltűnik; Kézai csak a második honfoglaló, Árpád apjaként említi; az 1358-as Képes Krónikában viszont ez áll: „Álmost Erdőelve országában megölték, és be nem jöhetett Pannoniába.” Álmost eszerint közvetlenül a honfoglalás kezdetekor áldozták fel. A szakrális királygyilkosság számos nép archaikus szokásaihoz hasonlóan a sztyeppei népeknél is gyakorlat volt, amelyre a király idős kora is adhat magyarázatot; de a besenyőktől elszenvedett vereség után az istenség segítségének újbóli elnyerését célzó áldozatként is értelmezhető (ráldozás/ áldozat). Jókai A magyar nemzet története regényes rajzokban c. művében olvasható: „a vándor népfajoknak szokásuk volt, midőn új hont akartak elfoglalni, az öreg fejedelmet az ország határán megáldozni.” Garay János Az Árpádok c. balladaciklusában az Álmos rész alcíme: „A magyarok Mózese.” rMózes [Ú. E.]
álom: Szimbolikus jelentőségét minden kultúra felismerte. A természeti népek archaikus mítoszaiban az álom magát a valóságot jelképezi, de sokszor magasabb rendű az ébrenlétnél is. • Az álomfejtést már Mezopotámia ősi népei is gyakorolták, erről a babilóniai ún. Álmoskönyv tanúskodik, amely kb. a Kr. e. 2. ée.-ből származik. Az ébrenléttel, a létezéssel szemben az álom a halál szimbóluma is lehet. Az újasszír Gilgames-eposz XI. táblájában hat nap és hét éjjel tartó ébrenlét próbája biztosíthatta volna Gilgames számára a halhatatlanságot, de mivel elaludt, nem győzte le a halált, és a halál az álomban diadalmaskodott. • A görög mitológiában Thanatosz, a Halál és Hüpnosz, az Álom ikertestvérek (Hom. Il., XVI. 672), az Éj gyermekei, és az alvilágban laknak. Hüpnoszt szárnyas ifjúként, kezében fáklyával, a hellenisztikus korban pedig szárnyas öregemberként ábrázolták, gyakran bőségszaruval, amelyből álmot hint a világra. Egy Vas megyei római kori bronzszobron akantuszlevelek közül emelkedik ki Hüpnosz/Hypnus (rakantusz). Ovidiusnál lomha öregember, a legszelídebb isten, a „lelkek igaz békéje” (Ovid. Met., XI. 624). A görög



mitológiai földrajzban az álmok a való világ határain kívül léteznek, annak kezdeteihez közel (Hom. Od., XXIV. 11–14). Az álmokat az istenek üzeneteinek tartották. Hérakleitosz számára a tudatosság jelképe a tűz, s mind az álom, mind a halál kiesik ebből a tüzes birodalomból. Az álmok bizonyos értelemben Ókeanoszhoz állnak közel a homályos tudatlanság birodalmában. Az orphikus és egyiptomi hagyományokból eredően a püthagoreusok azt gondolták, hogy az álomban a lélek megszabadul a testtől, és képes kapcsolatot teremteni magasabb lényekkel; ebben az értelemben a magasabb rendű létezés jelképe. • A kínai taoista bölcselet álomról, létről, felébredésről vallott nézeteinek jellegzetes példája a Csuang Ce álma címen fennmaradt történet, amelyben megkérdőjeleződik, megtudhatjuk-e valaha, hogy az álom vagy az ébrenlét az igazi valóság (Csuang Ce, II. könyv, 12) (rpillangó/lepke). • A Bibliában Jahve álmokon keresztül fejezi ki akaratát népének, kiválasztottainak (pl. Jákob: Ter 28,1216; Salamon: 1Kir 3,5–14); ezek mindig szimbolikus álmok, amelyeket Isten segítségével lehet értelmezni. Az álmokat megfejtő József történetében (Ter 40; 41) az álom a jövő előrejelzése, amelyet csak az Úr kegyeltje tud megfejteni. Az Újszövetségben Jézus fogantatását Józsefnek álmában (Mt 1,20), Máriának ébren jelentették. • Az iszlám hagyományban egy olyan magasabb szintű tudatosságot szimbolizál, amelyben az anyagi léthez kötött ember fel tud szabadulni bilincsei alól. • A nagyra hivatott emberek születését megelőző anyai álom számos utalást tartalmaz a gyermek jövőbeli sorsát, jellemének kivételességét illetően. A hagyomány szerint pl. rBuddha fogantatását és születését is szimbolikus álom előzte meg. Anonymus Gesta Hungororumában rÁlmos anyjának, Emesének jelzi csodás álom fia születését, és nemzetségének, az Álmos–Árpáddinasztiának a növekvő hatalmát (Juhász Gyula: Emese álma).
Orlai Petrich Soma: Emese álma (litográfia, Az Ország Tükre, 1864. évf.).



• Szt. Domonkos születéséről is ismert hasonló legenda. A Dante születését megelőző anyai álomról Boccaccio ezt írja Dante-életrajzában: „...mintha álmában egy nagyon magas babérfa tövében állott volna, [...] és itt szült egy fiúgyermeket...” • Az európai kultúrában az Álom–Halál kapcsolat antik hagyományként gyakori motívum. Az élet–halál–álom jelképes összefüggéseiről Shakespeare a következőket írja a Duncan király ellen álmában elkövetett merénylet kapcsán: „Az álmot, mely a gondot kibogozza, / S napi halál, bús robot fürdeje, / Dúlt szív balzsama s második fogásunk, / Főtáplálónk az élet asztalán” (Macbeth, II. 2). A barokk irodalomban a valósággal összekeveredő látszatvilágot jelképezi, pl. Calderón Az élet álom c. művében. Csokonai Az Álom és Halotti versek c. műveiben az antik jelentés bukkan fel: „Óh, halál! te szelíd Álomnak testvére...” (Halotti versek, IV.). A racionalizmus korában az álom az éjszaka és a sötétség szimbolikájához kapcsolódva az irracionalitás negatív erőihez tartozott. Így ábrázolja pl. Goya Ha az értelem alszik, előjönnek a szörnyek c. metszete (1799) (rbagoly).
Johann Heinrich Füssli: Lidércálom (részlet, 1802, Frankfurt a. M., Freies Deutsches Hochstift-Goethe-Museum).
• Vörösmarty számos költeményét építette az álom mint csalóka ábránd és a prózai valóság ellentétpárjára (pl. Álom és való; Álom és valóság). Schiller Egy új évszázad kezdetén c. versében a való világ előli menekülés lehetőségeként említi: „Egy szabad hon van csak: Álomország.” Madách Az ember tragédiájában a jövőt álomban láttatja meg Ádámmal; a párizsi szín pedig „álom az álomban”, amelyet a prágai szín Kepler-Ádámja él át. A



befejező színben a történelmi látomások után ezt mondja Ádám: „Álmodtam-é csak, vagy most álmodom / És átalán több-é, mint álom, a lét...” Adynál a vágyak, eszmények kifejezője (Álom egy Méhesről;
Álmom: az Isten; Álmodom). Krúdy álmokat értelmező Álmoskönyvében írja: „Az emberiség történelme: álmok sorozata. Az álom: játék, mint az élet.” Szabó Lőrinc Dsuang Dszi álma c. verse a taoista történet parafrázisa: „...minden kép és költemény, / [...] Dsuang Dszi álmodja a lepkét, a lepke őt és mindhármunkat én.” • A pszichológiában Freud értelmezte az álom szerepét, amely a tudatalattiról, az ösztönös, mélyebb létezésről, a vágyakról tudósít (Álomfejtés). Jungnál „Az álom rejtett kis ajtó a lélek legmélyén és legmeghittebb zugában: arra a kozmikus őséjszakára nyílik, amely a lélek volt jóval azelőtt, hogy én-tudat létezett volna, és lélek lesz jóval azon túl, amit egy én-tudat valaha is elért” (Emlékek, álmok, gondolatok; Glosszárium). [Ú. E.]
alpha és ómega: A görög ábécé első és utolsó betűje ( és ). A kezdet és a vég, a véges és a végtelen szimbóluma, a teljesség kifejezője. A kereszténység előtti időkben a Földközi-tenger keleti térségében bajelhárító hatást tulajdonítottak a két betűnek. A logikában az alpha az általános pozitív, az ómega az általános negatív jele. • A keresztény szimbolikában Isten nevét jelöli. A szimbólum alapja megtalálható Izajás próféta könyvében, ahol Isten magáról mondja, hogy ő „az első és az utolsó” (Iz 41,4; 44,6; 48,12). Ugyanezt a kijelentést a Jelenések könyve egyszer Istenre, az Atyára (1,8), máskor Krisztusra vonatkoztatja: „Én vagyok az alfa és az ómega, a kezdet és a vég” (21,6). Az alpha és az ómega jelentését így adja meg: „aki van, aki volt, aki eljön”, vagy: „a kezdet és a vég.” Tehát Isten teremtőként Alpha, ítélőként Ómega. A betűszimbólumhoz a II–III. sz. során spekulációk kapcsolódtak (Órigenész: Comm. in Jo., I. 34–35). Az alpha és az ómega az Úr dicsőségének és mindenre kiterjedő hatalmának jelképe lett, amelyet a IV. sz.-ban egyesítettek az XP monogrammal és a kereszttel. Ez a jelkép a síremlékeken a feltámadás reményét fejezi ki. Az ókeresztény művészetben gyakran szerepel pl. katakombák freskóin, mozaikokon, szarkofágokon, többnyire Krisztus-monogrammal és koszorúval együtt, és megtalálható a keresztfa ábrázolásain is.



Theodorus-szarkofág (IV. sz. vége, Ravenna, San Apollinare in Classe).
• Középkori, főleg román kori ábrázolásokon a trónoló Krisztus mellett látható, leginkább az Utolsó ítélet jelenetében, a Krisztus kezében nyitva levő Élet könyvének lapjain. Gyakran megtalálható középkori írásművek elején, jelentése ekkor: ’Isten nevében, Isten jelenlétében’. Alakja miatt az alphát gyakran körzőhöz hasonlítják (a Teremtő Isten attribútuma), míg az ómegát fáklyához, amely az első apokaliptikus pusztítást jelképezi (rapokalipszis, rfáklya, rkörző). Sokszor ábrázolják állatként, madár, ill. rhal alakban. • Babits A lírikus epilógja c. versében a mindenség felé kitárulni akaró, de önmaga korlátain túllépni nem tudó személyiség ellentmondását fejezi ki: „jaj én vagyok az ómega s az alfa.” T. S. Eliot Négy kvartettje East Coker c. darabjának alapmotívuma; a mű kezdete: „Kezdetemben a vég”, s befejezése: „Végemben a kezdet.” rbetű/írásjel [P. I.]
alvilág/Pokol: A holtak, a lelkek birodalma, amely a legősibb mitológiákban egységes külvilágként szerepel, majd a hármas tagolású vertikális világmodellnek megfelelően az rég és a rföld mellett föld alatti világként jelenik meg. Leggyakrabban rejtélyes és félelmetes helynek képzelték, ahol a holtak lelke kimondhatatlan fájdalmakat áll ki (pl. a sumer költészetben: „Borzalmas hely vizét, zavaros vizét isszák...” – Gilgames, Enkidu és az alvilág c. eposztöredék). Más elképzelések szerint érzések nélküli árnyak bolyonganak itt, a feledés átkától sújtva (rárnyék). A poklot mindig a fényt nélkülöző, homályos, ködös vagy sötét helyként ábrázolják. A sötétség birodalma, ezért összefüggésben áll az réjszaka szimbolikájával (rfény/világosság és sötétség, rköd). Az eredetileg egységes alvilág később több részre oszlott: a különböző kategóriákba tartozó holtakra más és más túlvilági sors várt (pl. a germán mitológiában az alvilági Hél a közönséges halottak lakóhelye, míg az égi Valhöll/Walhalla a csatában elesett hősök jutalma). • A nagy égből a nagy föld felé... kezdetű sumer eposzban Innin, a



vegetáció termékenységét jelképező istennő alvilágjárása és halála, majd visszatérte a növényzet évenkénti időleges pusztulását, majd újjáéledését jelképezi. • Az alvilági út a Nap éjszakai útját, vagyis a napkirály tetszhalálát is kifejezheti (pl. az egyiptomi rRé mítosza). Az egyiptomiak hite szerint Ozirisz az alvilág uralkodója. Az elhunytak lelkét a sakálfejű emberként ábrázolt Anubisz isten méri meg, s ez alapján ítélkeznek a holtak fölött (rOzirisz/Szarapisz). A bűnösökre a krokodilfejű „halottfaló”, az igazakra pedig túlvilági élet vár (rkrokodil). • A görög-római mitológiában az élők alászállásának célja az ismeret- és tapasztalatszerzés (Odüsszeusz, Aeneas) vagy keresés (rOrpheusz), ill. valamilyen feladat teljesítése (Thészeusz, rHéraklész). A Démétér/Ceres-mítoszban rPerszephoné/Proserpina alvilági tartózkodása a telet szimbolizálja, az Olümposzra való félévenkénti visszatérte pedig a tavaszt (révszakok). Platón az Állam Apamphüliai Ér látomása c. fejezetében kettős tagolású túlvilágot ír le: „Elmondta, hogy a lelke, mihelyt a testéből kilépett, sok más lélekkel egyetemben ment-mendegélt, míg elérkeztek egy csodálatos helyre, ahol a földben egymás mellett két hasadék volt, velük szemben pedig fenn az égen ugyancsak kettő. A hasadékok közt bírák foglaltak helyet, akik miután az ítéletet meghozták – az igazságos lelkeket a jobb oldali hasadékon át felfelé, az égboltozaton keresztül indították útnak [...]; az igazságtalanokat pedig a bal oldali hasadékon át lefelé” (X. 614a–621b). A görögöknél Hadész az alvilág ura (rHadész-Plutón/Orcus, Dis.). Birodalma területi elhelyezkedéséről az idők során változtak az elképzelések. Homérosz szerint nyugaton található, de más hagyomány a Lakedaimón déli hegyfokánál, a Tainaronnál (Verg. Georg., IV. 467), ill. a dél-itáliai Aornosz/Avernus tónál véli a bejáratát. Az alvilág bejáratát a háromfejű rKerberosz őrzi. Folyói a Kókütosz, a Sztüx, a lángoló Phlegeton és a Léthé, a feledés folyója, amelyen Kharón visz keresztül (rfolyó). Vergilius, aki a sztoikus nézeteket ötvözi a hagyományos antik alvilágfelfogással, az Aeneis VI. énekében részletesen leírja az alvilágot a büntetések fokozataival együtt. Az alvilág nála is sötét, „élettelen árny-országként” mindenféle rémség: Gyász, Kétség, Járványok, Öregkor stb. és szörnyeteg: szküllák, rgorgók stb. lakóhelyeként jelenik meg (273–289). Minos jelöli ki a holtak helyét földi életüknek megfelelően (432). A legsúlyosabb büntetések helye az alvilágnál is mélyebben elhelyezkedő Tartatus, a legalsó rész, ahol Nyx (az Éj) palotája áll. A jókra ezzel ellentétben az Elysium mezeje vár: „S kétfele válik utunk is: a jobbra eső hatalmas / Dis palotája felé fut, az



Elysium mezejéhez; / erre megyünk mi; a balsó evvel szemben a szörnyű / Tartarusig visz, hol vétkük levezeklik a rosszak” (540–543). • A kereszténységben a Pokol, a rPurgatórium és a rParadicsom hármas hierarchiája határozza meg a túlvilági létet. Az alvilág a rSátán/Lucifer birodalma, ahol az elkárhozottak testét az örök rtűz lángjai kínozzák. A Pokol kénköves tüzére a Biblia is utal: „A gyávák, hitetlenek, gonoszok, gyilkosok, kicsapongók, csalók, bálványimádók és hazugok mind a lánggal égő kénköves tóba kerülnek” (Jel 2l, 8). Ez a büntetés és bűnhődés színhelye, a fénytől, azaz Istentől való megfosztottság állapota, az emberi létezés végső, helyrehozhatatlan bukása. A középkori Pokol-elképzelések legpontosabb és legrészletesebb rajzát Dante adja az Isteni Színjátékban. Eszerint a Pokol egy óriási tölcsér, amelyet az égből a földre zuhanó Lucifer teste vájt ki (vö. Iz 14,15). A tölcsér a föld középpontja felé egyre szűkülő gyűrűkből áll, amelyekben a mind súlyosabb bűnöket elkövető bűnösök szenvednek. Legmélyén a háromarcú Lucifer (Dis) áll, derékig befagyva a Sztüxbe, szájában a három főbűnöst, Júdást, Brutust és Cassiust marcangolja (rarc). Lucifer testén át vezet az út ki a Pokolból a földgömb másik felére a szabad ég alá. A Pokol része még Dis, az rAntikrisztus városa, amelynek falai mögött örök viszály dúl. A Poklot az ábrázolásokon megjeleníthetik város formájában, amelyet lángoló tornyok, falak vesznek körül (Bosch A Gyönyörök kertje c. triptychonjának Pokol-ábrázolása, 1503–1504, Madrid, Prado). • Az utolsó ítélet XII. sz.-tól jellemző ikonográfiai sémája egy hatalmas ragadozót (rLeviatán) ábrázol, amely elnyeli a kárhozottakat, pl. a klosterneuburgi oltár zománcképén egy rhal.



Boucicaut marsall hóráskönyvének mestere: Pokol (XV. sz. eleje, Baltimore, Walters Art Gallery).
Hans Memling Utolsó ítélet-oltárának jobb szárnya szintén a Pokolmegjelenítések tipikus példája (1471, Gdansk, Muzeum Pomorskie). A pokoljárás, ill. az alászállás az alvilágba (descensio) az ideiglenes halál, a feljövetel pedig az újjászületés szimbóluma. Krisztus sírba tétele és feltámadása között a Pokol tornácán tartózkodik, s diadalt arat a halál felett (Mt 12,40). A tipológiai szimbolizmus értelmezésében ennek az alászállásnak számos előképe van az Ószövetségben: pl. Dániel az oroszlán barlangjában, a három ifjú az égő kemencében. A klosterneuburgi oltár a sírbatételt a következő ótestamentumi jelenetek ábrázolásaival felelteti meg: József a kútban (Ter 37,24), Jónást bekapja a hal (Jón 2,1; vö. Mt 12,40) (1181, Klosterneuburg, Ágoston-rendi kolostor temploma). • A középkori látomásirodalom jelentős műveként tartják számon a Tar Lőrinc pokoljárása c. művet, amely a lovag útját beszéli el az írországi Szt. Patrick-barlanghoz, s az ott átélt látomásokat írja le. Schiller Csoport a Tartarosból c. versében az alvilághoz fűződő antik képzeteket eleveníti fel. Rimbaud Egy évad a pokolban c. műve a lélek útjának bemutatása a „mérgek” – az ital, a dohány, a paráznaság, az őrület – poklán keresztül a megtisztulásig. József Attila Aki dudás akar lenni... kezdetű versében az alászállás mint tapasztalatszerzés, beavatás jelenik meg. Pilinszky Két szonett c. művének I. részében idézi föl a kárhozottak sorsát, a végítélet „örök pokolra ébresztő” szavát. • A pszichoanalízis a psziché minden funkcióját egy-egy megszemélyesített mitológiai alakkal azonosítja. Ebben az értelemben Hadész, azaz az alvilág, az elfojtás megjelenítője. rördögök/démonok [A. B.]
amazónok: (gör. amezonesz ’emlőtlen’) A görög mitológiában matriarchális rendben élő harcos asszonyok közössége, akik maguk kormányoznak; örökös harcban állnak más népekkel. Arészt és Artemiszt tisztelik (rArész/Mars, rArtemisz/Diana). A férfiak ellen hadat viselő, fiúgyermekeiket megölő nők, akik a férfiakkal rivalizálva helyükbe akarnak lépni. Alakjuk a nőiesség tagadását, a harcos férfiideál eszményítését és átvállalását fejezi ki. Királynőik Hippolüté, akit öve megszerzésekor, kilencedik hőstette során győzött le Héraklész, valamint Pentheszileia, akit



Akhilleusz ölt meg Trója ostromakor (Hom. Il., VII. 453; XXI. 488; Apollod. Mit., 2.5.9; Ovid. Met., XI. 203).
Amazónharc (Kr.e. 420–410 k., Phigalla, az Apollón-templom fríze).
• Az európai festészetben Rubens Amazóncsata c. festménye örökíti meg mitológiai témájukat (1618–1620, München, Alte Pinakothek). • A germán mitológiában megfelelőik a valkűrök. • Az okkult tudományok szerint a metafizikai rendben, az istenek paradicsoma körül – őrizvén és védvén annak határait – az éterben forgó csillagok lélekre gyakorolt hatásának szimbólumai. [A. B.]
ámbra: Az ámbráscetek belében képződő viaszos illatanyag; illata a dohány és a szantálfa illatához hasonlít. A megronthatatlan tisztaság szimbóluma. Orvosságnak, majd illatszernek használták. Thalész fedezte fel magnetikus tulajdonságát. Az ámbraamulettek az elektromosság gyűjtőpontjai. Ebben az értelemben az ámbra fizikai összekötő a személyiség energiája és a kozmikus energia, az ember lelke és az egyetemes lélek között. • A népi hagyomány szerint afrodiziákum; ha a férfi ámbrát hord magánál, nem csalatkozik férfiasságában. • PszeudoDionüsziosz Areopagitész szerint az égiekhez tartozik, mert egyesíti az arany és az ezüst tulajdonságait (Az égi hierarchiáról). [P. J.]
ambrózia: (gör. ambroszia ’halhatatlan’) A görög mitológiában az istenek eledele és illatos kenőcse. Halhatatlanságot és örök ifjúságot biztosít számukra. Az ambróziát galambok viszik fel az rOlümposz csúcsára. Halandó emberek (pl. Tantalosz) ételként csak kivételesen, az istenek ajándékaként kaphatják meg. A halhatatlanság és a megistenülés szimbóluma. rAineiasz/ Aeneas istenek közé emelésének egyik mozzanata az ambrózia átnyújtása (Ovid. Met., XIV. 606). • Keresztény értelmezésben mint „mennyei lépesméz” Szt. Ambrus (Ambrosius) egyházatya nevével is



kapcsolatban áll. • Szimbolikája a rméz szerelmi költészetbeli jelentésével rokonítható, pl. Csokonai Egy Tulipánthoz c. versében: „Ezer ambrózia csókkal / fizetek csókjaidért.” rnektár [P. J.]
ametiszt: Violakék, ill. rlila átlátszó kristályos kvarc. Az antikvitásban ittasság elleni erőt tulajdonítottak neki (Plin. Nat. hist., 37.9, 40). • A zsidó hagyományban a főpap melltábláján a 3. ékkősor 3. tagja (Kiv 28,19; 39,12); s a rmennyei Jeruzsálem falainak 12. alapkövét ékesítő drágakő (Jel 21,20), itt Benjámin törzsét jelenti. • A kereszténységben a mértékletesség köve, amely megóv mindenféle mámortól. A moralizáló keresztény hagyomány a mennyei dolgok felé forduló lélek alázatosságának szimbólumaként említi, amely nem ismeri a büszkeség és a kevélység mámorát. Ismert a szűzies szerénység jelképeként is: a Szt. József által Máriának adott gyűrű köve ametiszt volt. • A néphagyomány szerint, ha a Nap és a Hold képét belevésik, és úgy akasztják páva-, ill. fecsketollal a nyakba, védelmet nyújt boszorkányság ellen. Álomhozó erejűnek is tartották. rdrágakő [Cs. A.]
Amor: rErósz/Amor/Cupido
Amor Sanctus: rErósz/Amor/Cupido
Amphión: A görög mitológiában Zeusz és Antiopé ikerfiainak, a thébai Dioszkuroszoknak egyike. Testvére, a vadász Zéthosz ellentéte. Míg Zéthosz a praktikus életideál tipikus alakja, Amphión, a szelíd költő, a teoretikusé, aki a költői hatalom jelképévé vált, mivel a mítosz szerint – a Múzsáktól támogatva – hangszerének pengetésével mozgásra bírta a fákat és a köveket, s így építették fel Thébai várát. A hét kapu is a líra hét húrjára utal. A III. sz.-i ún. Farnese-bika szoborcsoporton attribútuma a lant. Horatius A költészetről (Ars poetica) c. művében Amphión – Orpheushoz hasonlóan – az „Istenek szent papja”, aki a bölcsesség és a kultúra megteremtője, s akinek feladata volt a „profántól a szentet / Elkülöníteni” (394). • Dante szintén a költői hatalom példájaként említi (Ist. Színj., Pokol, XXXII. 12). Mítosza a művészet erejét jelképezte a reneszánsz korában is, pl. Tiepolo Thébai falainak csodás felépülését ábrázolja. Rimay János elógiumában (Epicédium a Balassi fivérek, Bálint és Ferenc halálára)
mesterét, Balassi Bálintot, az első magyar nyelven verselő poétát nevezte magyar Amphiónnak. rArión, rlíra/lant, rMúzsák, rOrpheusz, rzene [Ú. E.]



androgün/hermafrodita: Hímnős, egyszerre mindkét nem jegyeit hordozó lény. Az ősi egység, a differenciálatlan teljesség, a tökéletesség szimbóluma. Számos mitológia szerint a dolgok eredeténél a nemek még nem voltak szétválasztva, az egység csak a világ kezdetekor esett szét két világszülőre. Az ég és a föld elválása után alakultak ki az alapvető ellentétpárok, pl. a hideg–meleg, a nappal–éjszaka, a férfiasság–nőiesség. Számos ősi isten androgün jellegű; a teremtés kezdetén önmagából nemzi és szüli a következő istengenerációkat (pl. Egyiptomban Atum a nemek kettősségének megteremtője, a germánok mitikus ősapja, Tuisto neve ’kettős, kétnemű lény’ – androgünitásra utal). Az anyaistennők mítoszában, amikor az istennő fia az istennő férje (pl. a Kübelé–Attisz-történetben; rKübelé, rAttisz), jelképesen megkettőzött önmagukkal egyesülnek újra, s ezzel az ősállapot tér vissza. • A hinduizmusban Sívát, mint a legfőbb teremtőt, valamint Brahmát kétneműként is ábrázolták (rSíva, rbráhman/Brahmá). A Brihadáranjaka upanisad az első ember androgünitását is leírja: „Akkora volt, mint egy összeölelkezett nő és férfi együtt. Kettészakította magát; ebből keletkezett a férj és feleség. Ezért vagyunk olyanok, mint egy darab két fele” (I. 4,3). • Az antik androgün isten, rAphrodité/Venus és rHermész/Mercurius fia, Hermaphroditosz nőnemű is egyben (általa vált a kétneműség közkeletű elnevezésévé a „hermafrodita” szó). A görög nyelvben a hermaphroditosz ugyanakkor elpuhultságot is jelentett, s a nőies férfiakra alkalmazták. Theophrasztosz babonás embert bemutató jellemrajzának egy utalása alapján feltételezhető, hogy Hermaphroditosz házi istenként a házasság védője volt (Kharakt., 16,10). Ovidiusnál az a mítoszváltozat szerepel, amely szerint Venus és Mercurius fia Salmacis tavi nimfa szerelmét elutasítva büntetésül egy testté válik a nimfával (Met., IV. 302–388). Dionüszoszt, Kübelét, valamint Adóniszt olykor kétneműnek is tekintették, a küproszi (ciprusi) Amalthuszban pedig Aphroditét nevének férfi változatában, Aphroditoszként tisztelték. Az istenek biszexualitása, valamint az önmagukból való, a másik nem nélküli teremtés (pl. Pallasz Athéné vagy Aphrodité Urania születésének mítosza) a nemek szétválasztása előtti eredeti egységre és a kezdeti egység megkétszereződésére utal. Az istennevek női és férfi változatának elterjedése (pl. a lat. Liber–Libera, Dianus–Diana stb.) egyetlen lényegi vonás kétnemű megjelenési formája. Az ősi itáliai isten, rJanus alakjában az ellentétpárok egységét, az androgünitást is tisztelték. Platón A lakoma c. művének 14. és 15.



fejezetében olvasható az ősi, kétnemű lényekről szóló mítosz. A gömb formájú, embereknél tökéletesebb lényeket az istenekkel szemben mutatott gőgjük miatt Zeusz büntetésből osztotta ketté. A hím és a női tulajdonságokkal egyaránt bíró harmadik nemű ember mindkét fele a szétválasztás óta keresi a másikát. Eszerint a másik nemmel való egyesülés az eredeti egység utáni vágyakozás: „Kettő lett egyből, s most szüntelenül keresi ki-ki a maga másik felét.” Ezért a világban ható legnagyobb hatalom rErósz/Amor/Cupido, aki a teljesség, az egykori androgün lét utáni vágy megtestesülése. • APoimandrész c. hermetikus irat szintén az ember eredeti egységes, hímnős voltát állítja. A Hermész Triszmegisztosznak tulajdonított írás az istent így határozza meg: „Az Értelem pedig isten, hím-nős, fény és életként létezik” (9). • A ’ férfi és nő egysége mint ősi kiindulópont a zsidó és keresztény hagyományban is jelen van. A hatodik napon teremtett ember nemileg még nem differenciált: „Isten megteremtette az embert, saját képmására alkotta, férfinak és nőnek teremtette” (Ter 1,27). Az asszony megalkotása az egységes emberből csak ezután következik. A második teremtéstörténet szerint Évát rÁdám oldalbordájából alkotta meg Isten (Ter 2). Az ábrázolásokon ennek megfelelően az Úr Ádám oldalából emeli ki Évát. • Az alkímiai szimbolikában lehet a prima materia (rősanyag) mint differenciálatlan egység vagy a rbölcsek köve, a tökéletesség jelképe is.
Androgün-ábrázolás egy 1617-es alkímiai kéziratból.



• Weöres Sándor Az új évezred szelleme c. művében az androgünlét az eredeti tökéletességet, magát Istent szimbolizálja: „Mindent Isten szemével nézni – se férfiasan, se nőiesen – hanem mint a szent herélt, s a kétnemű, a teljes-ember!” regy, rkettő [Ú. E.]
angyal: A zsidó és ókeresztény hagyományban Isten követe (gör. angelosz ’hírnök’, ’küldött’). Szellemlény; elsődleges szerepe az isteni és a földi szféra, a teremtő és a teremtett közötti közvetítés.
Angyal (relief a pécsi székesegyházból, XII. sz., Pécs, Dómmúzeum).
• Az Ószövetségben többféle jelentésben szerepel, pl. Jahve megnyilvánulásaként: „Megjelent neki az Isten angyala a tűz lángjában, egy égő csipkebokorban” (Kiv 3,2); az Úr akaratának végrehajtójaként, pl. az Izsák föláldozására készülő Ábrahámra „...az úr angyala rászólt az égből” (Ter 22,11). A Sára haragja elől menekülő Hágárt Isten angyala bírja rá a hazatérésre (Ter 16,7). Jákob álmában az angyalok égi és földi szféra közti összekötő szerepe fejeződik ki: „Isten angyalai le és feljártak rajta [a földet és az eget összekötő létrán]. Íme az Úr fölötte állt...” (Ter 28,13). Isten szolgái: egyik csoportjuk, a kerubok, Isten trónját tartják: „Te, aki kerubok fölött trónolsz” (Zsolt 80,2) s ők őrzik lángpallossal a kiűzetés után az Édent (Ter 3,24). Külön csoportot képeznek a szeráfok, akiket Izajás próféta látomása alapján ábrázoltak: „Szeráfok lebegtek fölötte; mindegyiknek hathat szárnya volt. Kettővel befödték arcukat, kettővel befödték lábukat, s kettővel lebegtek” (Iz 6,2–3). Az angyal az isteni védelmező erő megtestesítője: „Mert elküldi angyalait hozzád, hogy védelmezzenek



minden utadon” (Zsolt 91,11). A Bírák könyve hét arkangyalt említ, ők az angyalok fejedelmei, de közülük csak hármat neveznek meg a bibliai könyvek. Mihály (Dán 10,13): a Jelenések könyvében az Utolsó ítélet angyala, szembeszáll a Sátánnal (Jel 12,1), aki bukása előtt maga is angyal volt (rSátán/Lucifer).
Kracker: Szent Mihály legyőzi a Gonoszt (rajz, XVIII. sz., Szeged, Móra Ferenc Múz.).
Rafael: Tóbiás kísérője, gyógyítója (Tób 3,17). Gábriel (Dán 10,6): a Lukács-evangéliumban az rAngyali üdvözlet egyik főalakja. Uriel nevét az az apokrif iratok nyomán a keresztény hagyomány is átvette az arkangyalok egyikének neveként. • Az evangéliumok az ószövetségi angyalfelfogást követik. Gábriel ekképpen jövendöli meg Zakariásnak Keresztelő Szt. János születését: „...az Úr színe előtt állok. Az a küldetésem, hogy beszéljek veled, és adjam tudtodra ezt a jó hírt” (Lk 1,19). A pásztoroknak fénylő angyalok adják hírül Jézus születését (Lk 2,9–14), Krisztus feltámadását (Mt 28,2–5) és mennybemenetelét (ApCsel 1,10). Az angyalok feladata az igazak lelkének mennybevitele, pl. a szegény Lázár lelkét „az angyalok Ábrahám társaságába vitték” (Lk 16,22) (rÁbrahám kebele). Pál apostol az angyalokat mint Isten szolgáit a hívek szolgálatára rendelt lényeknek tekinti: „Angyalaival úgy rendelkezik, mint a széllel, szolgáival, mint a tüzes villámokkal. [...] Azok szolgálatára vannak rendelve, akik majd öröklik az üdvösséget” (Zsid 1,7–14). • Pszeudo-Dionüsziosz Areopagitész VI. sz. eleji, a középkorban nagy hatású Az égi hierarchiáról c. írása az angyali rendek természetéről és rendeltetéséről szól. Ez a beosztás a kései



neoplatonikus rendszerekre (Proklosz) emlékeztet. Három csoportra és csoportonként három-három rendre osztja az angyalokat (I. szeráfok, kerubok, trónok kara; II. uralmak, erények, földöntúli hatalmak igazgatói; III. fejedelemség oltalmazói, arkangyalok, angyalok). E fölfogásban az angyalhierarchiák feladata az isteni jóságnak az alacsonyabb rendű lények felé való közvetítése, s a teremtmények Isten szemléléséhez való elvezetése. • Az angyalok ábrázolása elsősorban a bibliai leírásokon alapszik. Pl. Dániel így festi le a prófétát érintésével megerősítő Gábriel arkangyalt: „Teste ragyogott, mint a drágakő, arca, mint a villám, szeme, mint a lobogó tűz, karja és lába, mint a csiszolt érc...” (Dán 10,6). Hófehér ruhás, villámtekintetű angyal adja hírül Krisztus mennybemenetelét (ApCsel 1,10). János látomásainak kezdetén szintén hófehér ruhás, izzó tekintetű, aranyövet viselő lény jelenik meg (Jel 1,12–13). Pszeudo-Dionüsziosz Areopagitész szintén a tűzhöz való hasonlatosságukat hangsúlyozza (Az égi hierarchiáról, VII. 1). Az angyalok jellegzetes attribútuma a fejüket övező rdicsfény/glória, a drágakövekkel ékesített rruha, a rkorona és a rjogar. Az ókeresztény művészetben rszárny nélküli férfialak jelenítette meg az
angyalokat (Priscilla-katakomba, III. sz. második fele; Ábrahám és a három angyal, mozaik, V. sz., Róma, Santa Maria Maggiore). Csak a IV. sz.-tól kezdődően ábrázolták szárnyas figuraként (Torriti: Mária megkoronázása, 1294, Róma, Santa Maria Maggiore; Hans Memling, Utolsó ítélet-oltár, 1471, Gdansk, Muzeum Pomorskie). ’Lélekvivő’ jelentésben látható a rgyermek képében ábrázolt lelket égbe vivő angyal a Szent Istvánszarkofágon. A zenélő angyalok a mennyei harmónia kifejezői (rzene). A kerubokat hat, szemekkel borított szárnnyal, a szeráfokat négy vagy hat szárnnyal ábrázolták.
Kerub (Szent István-szarkofág, XI. sz., Székesfehérvár, Romkert).
A kilenc angyali rendet, közöttük a kerubokat és a szeráfokat Pacino di Bonaguida Lignum vitae c. táblaképe felső részén ábrázolja (1310 k., Firenze, Accademia). Szt. Mihály arkangyal lovagi páncélban, karddal és



fegyverrel (Hans Memling: Utolsó ítélet-oltár, 1471, Gdansk, Muzeum Pomorskie), valamint mérleggel a kezében látható az rapokalipszis jeleneteiben, pl. a Lélekmérő Szent Mihály c. oltárképen (XV. sz., szepeshelyi prépostsági templom). A Magyarországot védelmező Szűz Mária oldalán a pogány törökökre sújt le, hogy megóvja az országot és a katolikus egyházat (Martino Altomonte: Patrona Hungariae, a soproni Szt. Mihály-templom főoltárképe, 1732, Bp., MNG). Gábriel arkangyal attribútuma a rliliom. Rafael, az őrangyal Tóbiás ábrázolásain jelenik meg (pl. Dalmáciai festő: Tóbiás az angyallal, XVI. sz. második fele, Esztergom, Ker. Múz.).
Angelus Custos (rézmetszet, XVIII. sz., Szilárdfy Z. gyűjteménye).
A barokk kortól vált általánossá a gyermekként, ill. szárnyas gyermekfejként ábrázolt angyal. • Az evangélista-jelképek között az angyal Szt. Máté attribútuma (rállat/állatok). • A tarot XIV. lapja, a Mértékletesség egy angyalt ábrázol, amint az élet vizét tölti a testre utaló korsóba (redény, rkártya). • Danténál az Éden szolgái (Ist. Színj., Purg., I. 99); a Paradicsom XXVIII. éneke írja le az angyalok kilenc karát. • Rilke II. Duinói elégiájában a mulandó emberi lét kontrasztja, a szépség, a maradandóság, az isteni lét jelképe: „üdvösség zsengéi, teremtésnek szemefénye, / minden



lét oromíve, hajnali-rőt ragyogású / csúcsa.” Kondor Béla művészetében fontos motívum (pl. Késes angyal c. olajképe [1969, Bp. MNG]; Angyal, ördög, költő c. költeménye). rdrágakő [Ú. E.]
Angyali üdvözlet: A Lukács-evangélium azon jelenete, amelyben Gábriel arkangyal hírül adja az Úr születését Máriának: „Ave Maria, gratia plena” (Üdvözlégy Mária, kegyelemmel teljes; Lk 1,26–38).
Angyali üdvözlet (Pannonhalmi Breviárium [Velence, Petrus Lichtenstein, 1519], Pannonhalma, Bencés Főapátsági Könyvtár).
• A katolikus teológiában a megváltás kezdetét jelképezi, mivel ez az Üdvözítő testet öltésének kezdőpontja. A tipológiai szimbolizmus szerint az eredendő bűn jóvátételének kezdete, mert rÉva bűnét rSzűz Mária feloldotta azáltal, hogy szabad akaratából a Megváltó anyja lett. Szt. Ambrus Gábriel arkangyal Máriánál tett látogatását Éva kiszabadításaként értelmezi. A képzőművészetben ezért fordul elő gyakran a Kiűzetés és az Angyali üdvözlet jelenete együtt (pl. Fra Angelico: Angyali üdvözlet, 1430–1432, Madrid, Prado). Clairvaux-i Szt. Bernát Mária Angyali üdvözletkor elhangzott válaszát a Teremtés jelentőségéhez mérte, új teremtésként értelmezte: „Az Isten örök igéjére lettünk és íme meg kell halnunk. A Te örök válaszodtól kell, hogy új erő szálljon belénk és újra éljünk” (De diligendo Deo). A középkori Mária-kultusz idején e téma megjelenítésére több ikonográfiai képtípus alakult ki, amelyek Mária lelkiállapotának különböző fázisait fejezték ki. • A reneszánsz festészet Angyali üdvözletein többnyire tavaszi virágoskert a helyszín (pl. Leonardo festményén, 1472



1475, Firenze, Uffizi), amely hangsúlyozza a szent esemény időpontját (március 25.: Gyümölcsoltó Boldogasszony ünnepe) (rkert). Ez a nap korábban Krisztus halálának és Ádám emlékének volt szentelve, az ünnepi liturgiában így kezdettől fogva kifejeződött a bűnbeesés és a megváltás kapcsolata. Gábriel liliomot nyújt át Máriának, s az égből a Szentlélek galambja száll alá. Fénysugár jelképezi a szent kapcsolatot, a foganást (rfény/világosság és sötétség). Gyakran rkút utal az élet vizére, a termékenységre. A tavaszi környezet egyben az egész természet termékenységét és az élet újjászületését jelképezi. • A flamand festészetben általában szobabelső a helyszín (pl. a Van Eyck testvérek genti oltárának külső tábláin, 1432 előtt, Szt. Bavo), amely a jelenet intimitását hangsúlyozza. Máriát szüzességet jelképező tárgyak veszik körül (zárt rablak, rüveg, mosdótál). A kezében tartott Biblia – mély hitén kívül azokra az ószövetségi jövendölésekre utal, amelyek a tipológiai szimbolizmus szerint Krisztusra mint a várva várt Messiásra vonatkoznak (pl. Iz 7,14). A templomkapuba helyezett Angyali üdvözlet (pl. Jan van Eyck Angyali üdvözlet c. képén, 1440 k., New York, Metropolitan Museum) a „Mennyek kapuja” Mária-titulussal függ össze. A kereszténységet a zsidó vallás ígéretének beteljesüléseként mutatja be, mert a Mária és Gábriel mögötti új gótikus templom mellett, a háttérben román stílusú zsinagóga romjai látszanak (rEklézsia és Zsinagóga). • Az Angyali üdvözletkor kezében orsót tartó, ún. fonó Mária-típus az apokrif Jakab-ősevangélium egy részletén alapszik, amely szerint hat másik szűzzel együtt Máriára esett a választás, hogy a jeruzsálemi templom régi, elszakadt kárpitja helyett újat készítsen, s a szövés előkészítéseként jelképesen új szövetséget fonjon Isten és az ember között (rfonal/fonás, rfüggöny/kárpit). • A középkor végén az Angyali üdvözletet az egyszarvúvadászat allegorikus jelenetében is ábrázolták (regyszarvú/unicornis). Itt Gábriel vadászként jelenik meg, amint kergeti az unicornist, Krisztus szimbólumát, s az állat a Szűz ölében talál menedéket. A téma sajátos barokk változata Mária mint a Szentlélek menyasszonya. • A téma teológiától függetlenedő, pszichologizáló feldolgozásával először a preraffaelita festőknél találkozunk (pl. D. G. Rossetti: Ecce Ancilla Domini, 1849–1850, London, Tate Gallery; Magyarországon a gödöllői szecessziót képviselő Nagy Sándornál: Ave Mirjam, 1902, Bp., MNG). rangyal, rliliom [Eö. A.]



Antigoné: Görög mitológiai alak, rOidipusz és Iokaszté leánya; az önmagát vaksággal büntető apja hű kísérője. Szophoklész Antigoné c. tragédiája nyomán az erkölcsi erő, a testvérszeretet, a zsarnokság elleni bátor, önpusztító lázadás jelképévé vált, mivel Kreón törvényeinél többre tartotta az íratlan erkölcsi törvényeket, és eltemette a Thébai ellen támadó fivére, Polüneikész holttestét. Vele ellentétben nővére, Iszméné a megalkuvást képviseli. • Hegel az erkölcsi nagyság példaképét látja benne: „A legcsodálatosabb alak, akit a hátán hordott a föld.” Előadások a filozófia történetéről, I. 2). A számos XX. sz.-i Antigoné-dráma egyike pl. Brecht műve, amelyet Szophoklész és Hölderlin nyomán írt. A magyar költészetben Áprily Lajosnál az eszményi nő, a szépség és nemeslelkűség típusa: „Te adtál ember-ideált, / Míg jártam útam számkivetve” (Oidipusz lánya). [Ú. E.]
Antikrisztus: A keresztény szimbolikában rJézus Krisztus ellenfele (’ellenkrisztus’), aki a Sátán küldötteként az isteni törvények tagadásának megtestesítője. Az Újtestamentumban János leveleiben fordul elő a hamis prófétákra utaló kifejezés: „Most sok antikrisztus támadt, ebből tudjuk, hogy itt az utolsó óra. [...] Az az antikrisztus, aki tagadja az Atyát és a Fiút” (1Jn 2,18–22). Eszkatologikus értelemben az idők végezetén az erkölcsi gonoszság és a bűnök zsarnoki országlását valósítja meg, hamis csodatételekkel kábítva el az embereket: „meg kell mutatkoznia a bűn emberének, a kárhozat fiának, az ellenségnek, aki mindenek fölé emelkedik, amit Istennek és szentnek neveznek” (2Tesz 2,3–4). A Jelenések könyvének szárazföldi vadállata, „A föld lakóit megtévesztette csodajelekkel” (13,14). Száma a 666, s Krisztus második eljövetelekor győzetik le mint Isten fő ellensége (Jel 15, 2) (rhatszázhatvanhat). • Történeti nézőpontból a keresztényellenes hatalmak és a hit ellenségeinek, a tévtanok terjesztőinek megtestesítője. Az ókeresztény korban a keresztényüldöző római császárokat, pl. Nerót és Caligulát tekintették Antikrisztusnak. A XII. sz.-i Misztériumjáték az Antikrisztusról c. műben a német-római császár győzi le a hit fő ellenségét. Ficino a firenzei keresztény köztársaságot megalakító, majd pápai kiközösítéssel sújtott és máglyán megégetett Girolamo Savonarolát, a firenzei San Marco dominikánus kolostor perjelét tekintette Antikrisztusnak. Ebben az értelmezésben, dominikánus szerzetesektől támogatva jelenik meg a Krisztus ikonográfiai típusára emlékeztető Antikrisztus-figura Luca Signorelli Utolsó ítélet-ciklusának nyitó darabján



Az Antikrisztus cselekedetei c. freskón (1499–1502, Orvieto, dóm, Capella Nuova). A huszitizmus, majd a reformáció értelmezésében az igaz keresztény hit ellensége maga a katolikus egyházfő. Luther A kereszténység állapotának megjavítása ügyében c. iratában fejti ki elsőként azt a nézetét, hogy Rómában az Antikrisztus uralkodik. A pápa az Antikrisztus Luther
1521-es Krisztus szenvedése és az Antikrisztus c. könyvében is, amelyet id. Lucas Cranach fametszetei illusztrálnak.
Id. Lucas Cranach: Az Antikrisztus-pápa bukása (1521).
• Nietzsche – aki szerint „csak Egy keresztény volt, az pedig meghalt a kereszten” – a történeti kereszténységet az életellenesség megtestesítőjének tekintette, és keresztényellenes apológiájának egy teljes kötetet is szentelt, Az Antikrisztus. Átok a kereszténységre címmel. rSátán/Lucifer [Ú. E.]
Anubisz: ralvilág/Pokol, rkutya
anyaistennő: Női istenség, az ős-, majd újkőkori kultikus élet központi figurája. Az ősi eredet, az egyetemes anyaság, a nőiesség, az életerő, a termékenység és a természet szimbóluma. A különböző kultúrákban számos elnevezéssel illették, pl. Földanya, Magna Mater, Nagy Istennő, Nagy Tehén. A szülés és szoptatás által az élet eredője és fenntartója; már ősi ábrázolásain is a női nemiség jegyeinek hangsúlyozása látható (őskori ún.



Vénusz-szobrok, pl. a 20–25 ezer éves Willendorfi Vénusz, Bécs, Naturhistorisches Museum).
Görög istennő szobra (Kr. e. 3. ée., Bp., Szépm. Múz.).
• Az anyaistennő alakjában az élet és a halál, a teremtés és a pusztítás ellentétpárja egyesül mint a természet szétválaszthatatlan egysége. Ehhez a jelentésréteghez a meghaló és feltámadó istenségek mítoszai is kapcsolódhatnak, pl. rInnin/Istar/Astarta és rDumuzi/Tammúz, rÍzisz és rOzirisz, rKübelé és rAttisz, valamint rAphrodité/Venus és rAdónisz története. A termékenységet szimbolizáló anyaistennők általános attribútuma a rkagyló, a rvíz, a rbarlang, a rgabona/búza, a rharang/csengő, az redény, a rcsillag/bolygó, a rgyümölcs/termés, a rHold, a rvirág, a rbőségszaru stb. A virágzó, termő fák, ágak, valamint a hegyek, amelyekből az éltető források, patakok erednek, szintén utalhatnak rá (rág/vessző, rfa, rkút). Szimbolikája az elemek közül a víz (mint kaotikus ősanyag) és a rföld (a termő, és a pusztulás után mindent elnyelő anyaföld) jelentéseihez kapcsolódik. A Sors és az Idő feletti hatalommal is rendelkezhet (rMoirák/Párkák). • A sumer költészetben így jelenik meg: „ó, úrnő, Lagas anyja, / alapjainak rakója vagy. / Ha egy pillantást vetsz a népre, / bősége támad magától” (Ningirszu isten házának építési éneke, hárfára). • Egyiptomban az anyaistennő jellegzetes motívumai (védelmezés, termékenység) Ízisz istennőben testesültek meg. • A hinduizmusban (elsősorban a Síva- és Sakti-kultuszokban) az eredeti teremtőerő, az aktív princípium szimbóluma a sakti, a női istenségekben (pl. Durgá, Káli) megtestesülő kozmikus energia, mivel a nőiséget tartották a teremtés és a lét



misztériuma hordozójának (rcsakra, rjantra). Káli az anyaistennő pusztító aspektusát, a természet fékezhetetlenségét, romboló erejét is kifejezi. • A kínai Tao Te kingben a természettörvény (rtao) a jin elemmel rokon: „az égalattinak anyja” (25) (rjin és jang). • A mahájána buddhizmus legnépszerűbb, a VIII. sz.-tól elsősorban női alakban ábrázolt bódhiszattvája, Avalókitésvara (Kuan-jin) a könyörületesség, az üdvösség megtestesítője. Gyakran három szemmel és több karral („ezerkarú”; rkar/kéz) ábrázolták, attribútuma a rlótusz és a Bölcsesség nyitott könyve. Az anyaság és a csecsemők védelmezőjeként tisztelték, a bűnök elengedéséért és a szenvedések enyhítéséért imádkoztak hozzá (rBuddha). • A krétai kultúrában is jelen volt az anyaistennő tisztelete (Krétai kígyós anyaistennő, Kr. e. 1600–1580, Iraklion, krétai Történeti és Néprajzi Múzeum). • A görög-római mitológiában a kozmikus létezők és az istenek, istengenerációk származása kötődik az anyaistennőkhöz, Gaia földanyához és Rheához (rGaia/Tellus rRhea). A természet, a vegetáció megújulásának biztosítója rDémétér/Ceres. A hellenizmus kori Ízisz-misztériumvallásban az életerő, a lelki megújulás és a halhatatlanná válás jelképe; ez a spiritualizált jelentés fejeződik ki Apuleius Isis-alakjában is, amely a keleti és antik anyaistenségek szinkretizált alakja: „íme, itt vagyok én, a természet anyja, minden elemek úrasszonya, időtlen idők legősibb gyermeke, istenségek legnagyobbika, szellemek királynője, égi lakók legkülönbike, akinek alakjában minden isten és istennő egybeolvad, akinek egyetlen istenségét sokféle alakban, százféle szertartással, ezernyi néven imádja a földkerekség” (Az aranyszamár, XI. könyv) (rÍzisz). • Az ortodox és katolikus kereszténységben az anyaistennő gondoskodó-védelmező funkciója és az ehhez kapcsolódó hagyományos szimbolika rSzűz Mária, az Isten anyja kultuszában él tovább. • A magyar költészetben Weöres Sándor számos versében jellegzetes attribútumaival jelenik meg az anyaistenség: „Én vagyok a vaskos törzs, a virágfakadás, / rajtam újulnak mindenek [...]. Én vagyok a termőföld, eső-járta és meleg” (A kis istenanya). ranyaméh, rBoldogasszony, rférfi és nő, rmell, rszent nász, rtehén, rváros, rvulva [Ú. E.]
anyaméh: Az embrió beágyazódását és a magzat kifejlődését szolgáló szerv. A női termékenység, a szaporodás szimbóluma; jelentése a természet termékenységével áll szoros kapcsolatban. Az ősi mitológiákban a rföld, mint minden teremtmény szülője, anyaméhként jelenik meg. • A



hinduizmusban a világegyetem anyaméhe, a Prakriti, a természet, a világ jelképe. A kultikus szobrot rejtő templomcellát így is nevezték. • Keresztény értelmezésben az Egyházra vonatkozhat, pl. Bod Péter szerint: „Az Anyaszentegyháznak, melly a’ Krisztusnak sok fiakat szül,
tulajdoníttatik a méh” (Szent Irás’ értelmére vezérlő magyar leksikon). A
„méhednek gyümölcse” jelképes kifejezés (Lk 1,31), amely a Bibliában az utódokra vonatkozik, József Attila Ódájában is szerepel. • A szemmel nem látható titok és az összes lehetőség hordozójaként a teljesség, a megbonthatatlan ősi egység szimbóluma pl. Weöres Sándor Anyámnak c. versében: „én s nem-én közt nem volt / mesgye-hegy, / benned a világgal / voltam egy.” Alvilágként is megjelenhet: az alvilágba való leszállás mint regressus ad uterum (visszatérés az anyaméhbe), az újjászületés ígérete. Szimbolikájával összefüggésben áll minden, ami nedves, ami titkot rejt: pl. rtojás, rbarlang, rkút; minden, ami bezárt: pl. rdoboz/szelence, rváros, valamint az alkímiában a bánya és a lombik. ranyaistennő, rágyék, rGaia/Tellus, rvulva [A. B.]
Aphrodité/Venus: Aphrodité görög istennő; neve népetimológia szerint a gör. aphrosz ’tajték’, ’hab’ jelentésű szóból ered, amely származástörténetére utal. Aphrodité, az olümposzi istennemzedék előtt, rUranosz/Uranus levágott és tengerbe dobott nemi szervéből született, amikor rKronosz/Saturnus vezetésével megfosztották Uranoszt hatalmától (Hésziod. Theog., 189–206). Tengerrel való kapcsolatára attribútumként a rkagyló és a rdelfin utal; ciprusi partra lépéséről Küprisznek is nevezték, és tisztelete is a görög szigetvilágból terjedt el. A tengerből felmerülő istennő képzete kis-ázsiai eredetű, Aphrodité eredetileg a sumer Inninhez és az asszír Istarhoz hasonlóan a természet elpusztíthatatlan nemzőerejének szimbóluma, a nedvességből fakadó élet jelképe volt (rInnin/Istar/Astarta).
Aphrodité Anadüomené, falfestmény Pompejiből (Kr. e. I. sz.).



A termékenység matriarchális típusú istensége, akihez a hasonló keleti istennők mintájára, meghaló és feltámadó isten, rAdónisz kultusza társult. Az istennő termékenységi aspektusát attribútumként alma (ralma/almafa), rgránátalma rmák, rveréb, rgalamb, rnyúl, rkagyló, rgyöngy jelzi, kísérői a rnimfák, rKhariszok/Gráciák és a rHórák. Az olümposzi világrendben Zeusz (rZeusz/Jupiter) és Dióné gyermekeként (Hom. Il., V. 370) elsősorban a szépség és a szerelem megtestesülése. A görög költészet Aphrodité-toposzai így összegződnek egy római kori orphikus Aphroditéhimnuszban: „Mennyei, szép mosolyú, kegyes Aphrodité – csupa dallam! / habtestű, örök istenanyánk, derűs éji-virrasztó, / éjszemű tőrbecsaló s leigázó: kényszerek anyja!” Mint a Szépség istenasszonyának a virágok, elsősorban a piros/vörös rrózsa és a rmirtusz az attribútuma, valamint a fogatát húzó rhattyú, és a tengeri eredetén túl a női nemiséget is szimbolizáló kagyló. Öve, amellyel a halandók és az istenek közt szerelmi vágyat tud ébreszteni, mágikus erejű (röv). A boldogság és az életöröm jelképe, a harci erények, a háború, a halál ellenfele, szerelme Arészt is legyőzte (Hom. Od., VIII. 306–320). • Rómában Venust, az ősi itáliai tavasz-, kert- és termékenységistennőt azonosították Aphroditéval. A csírázó, virágzó növényzet védőjére átruházták a görög istennő tulajdonságait és szimbolikáját; az európai művészetben többnyire ezen a néven szerepelt. Tisztelete a Kr. e. I.sz.-tól vált jelentőssé, amikor Venus és a trójai Anchises fia, Aeneas (rAineiasz/Aeneas) révén az istennőt a Juliusdinasztia, tágabb értelemben az egész római nép anyjaként kezdték tisztelni. Julius Caesar Kr. e. 46-ban alapított kultuszt és építtetett templomot Venus Genetrix tiszteletére. A korai császárkortól hivatalosan is patrónaként tisztelték; a szerelem mellett a hitvesi szeretet és hűség erényét is jelképezte: „Tróját védve, Venus Rómáért szállt viadalra” (Ovid. Fasti, IV. 119). Lucretius Epikurosz szellemében írt A természetről c. műve Venushimnusszal kezdődik: „Római népünk anyja, halandók s istenek üdve.” Az istennő nemcsak a természet teremtőerejének, hanem a békés alkotásnak is jelképe. A természet újjáéledésének időszakát, április havát szentelték tiszteletére: „’ a legérdemesebb, hogy uralkodjék a világon. / Egy istenségnek sincs birodalma nagyobb. / Törvényt szab mennynek, földnek s anyjának: a víznek: / mert szerelem tart fenn általa mindeneket” (Ovid. Met., IV. 91–94) (rErósz/Amor/Cupido). Számos ókori ábrázolása közül elsősorban a Mélosz szigetéről származó ún.



Milói Vénusz (Kr. e. II. sz. vége, Párizs, Louvre) vált az eszményi női szépség jelképévé (az általában vett nőiességet is az istennő latin nevével jelzik, pl. az őskori, a női nemi jegyeket túlhangsúlyozó termékenységi szobrocskákat is „Vénusz-szobroknak” nevezik) (ranyaistennő).
• A reneszánsz kori firenzei neoplatonistákra rendkívüli befolyást gyakorló szerelemtant A lakoma VIII. fejezetében fejti ki Platón. Eszerint a szerelmi vágy (Erósz) kettősségének megfelelően két Aphrodité létezik. Aphrodité Urania, az égi származású istennő a nemes, tiszta vágy jelképe, s mivel csak férfitól, Uranosztól származik, a fiúszerelem ihletője. Zeusz és Dióné leánya, Aphrodité Pandémosz viszont az érzékiség, az alacsonyabb rendű, közönséges, földi vágy megtestesítője, a férfi és nő közötti vonzalom ébresztője (180d–e). A neoplatonikus gondolkodók szinkretizmusa a platonizmus és a keresztény tanok elemeinek rokonítható vonásain alapult. Szerelemfilozófiájukban az égi szerelem, Aphrodité Urania a lélek nemes része, Istenhez emelő erő, a szellemiség utáni vágy szimbóluma, amelynek a földi szerelem nem ellentéte, hanem alacsonyabb lépcsőfoka, az isteni szellemiség anyagi világban való szétáradása. Marsilio Ficino A szerelemről írt értekezésében, amelyet Platón A lakoma c. művéhez szánt magyarázatként, ezt a tant fejti ki: „...kétféle Venus van. Az egyik az a megértés, amelyet az Angyali Értelembe helyezünk, a másik a nemzőerő, amelyet a világléleknek tulajdonítottunk. Mindegyik Venust hozzáillő kívánkozás kíséri. Az előbbi Venust a vele született kívánkozás Isten szépségének megértése felé ragadja. [...] Az égi Venus az istenség ragyogását először önmagába fogadja be, majd átvezeti a másik Venusba,



aki viszont e ragyogás szikráit a világ anyagába árasztja át” (Venus Coelestis – Venus Vulgaris). Botticelli Apellész nyomán festett Venus születése c. képén (1482, Firenze, Uffizi) a tenger habjaiból felmerülő, partra érkező meztelen női alakban az égi Venust, a Tavasz (Primavera) c. festményén (1477–1478, Firenze, Uffizi) pedig az anyagi világban, az újjászülető tavaszi természetben ható „nemzőerőt”, a földi Venust ábrázolja, aki a világ törvényeit irányítja. Tiziano Égi és földi szerelem c. képén (1515–1516 k., Róma, Galleria Borghese) szintén a ruhátlan, tiszta szépségében érvényesülő női alak személyesíti meg Aphrodité Uraniát, Aphrodité Pandémoszt pedig az anyagi kötöttségeket jelképező, pompázatos ruhájú nő. A középkori művészetben a két nőalak, a meztelen és a felöltözött, egymással ellentétes fogalmakat, pl. a Régi és az Új Évát (rSzűz Mária), ill. az Igazságosságot és a Megbocsátást jelenti. A késő középkorban az Aphroditéhoz kapcsolódó ikonográfiai hagyomány (fésülködő, önmagát tükörben néző szép nőalak) az ún. világúrnőábrázolásokon negatív jelentésben, a világiasság, a földi hívságok, a mulandóság kifejezőjeként szerepel (rtükör, rzene). • Mantegna Parnasszusán rArész/Mars kedveseként, a művészet hegyének uralkodónőjeként látható (1497 k., Párizs, Louvre). Ezzel párhuzamban Venus továbbra is elsősorban az erotikus szerelem jelképe; különösen a barokk és a rokokó korában ábrázolták gyakran az alvó, fürdő, öltözködő istennőt a kor szépségeszményének megfelelően, Cupido társaságában (l. Giorgione, Tiziano, Cranach, Rubens, Boucher Venus-festményei). • Az európai hagyománynak megfelelően Kazinczy a Tövisek és virágok c. kötet egyik szonettjében írt a Medici Vénuszról; Berzsenyi Cyprishez és Venushoz c. versében az istennő „szerelmek szép tündére”. Kosztolányinál az élet és halál törvényszerűségeinek megtestesítője a „bölcsők, koporsók titkos Vénusza” (Venus mystica), Weöres Sándor Anadyomené c. versében az ősi, a tengerből felmerülő Aphrodité jelenik meg: „A kárhozat ős sürüjéből / sejdül fel a boldog, erős // asszony, a gyöngy-derekú, szárnyajakú, / messzi, eleven kacagás.” rVénusz bolygó [Ú. E.]
apokalipszis: Számos mítoszrendszer kozmikus méretű pusztulásként, a jók és a rosszak végső küzdelmeként írja le az idők végezetét (pl. a hindu Mahábhárata, valamint a perzsa zoroasztrizmusban az Ahrimánt legyőző rAhura Mazda eszkatologikus háborúja) (ridő, rkáosz és kozmosz). Az egyiptomi Halottak Könyve 175. fejezete szerint a világnak kozmikus



pusztulás vet véget, amelynek során az égbolt leszakad, az elemek újraegyesülnek, az emberi és az isteni szféra egyaránt elpusztul. Az ősi germán Ragnarök-mítosz (ragna roc ’hatalmasok hullta’) szerint Heimdall isten kürtje jelzi a végső küzdelem idejét (rkürt/trombita/harsona), amelynek során „...eljön / az a Hatalmas, / aki mindenek ura / és ítélője lészen. [...] Eljön a sötét / sárkány, közelít a csillám kígyó, / ...szárnyán hordja / mezőkön áthaladván/ a holtakat Nídhögg” (Edda, A völva jövendölése, 66). • A római császárkori jóslatgyűjtemény, az Oracula Sibyllina (rpróféta/vates/szibülla) a világ végi eseményeket a biblikus apokaliptikus írásokhoz hasonlóan festi le: „...s akkor a csillagok is tengerbe zuhannak az égből; / sírva csikorgatják a fogukat, kénkőfolyam izzó / tűzrohamától égve, az emberi lelkek a sivár / pusztító lehü síkságon, s mindent hamu lep be” (2,203–206); „minden lelket elővezet akkor a sűrü sötétből / ítéletre a nagyfenségű, haláltalan Isten / törvényszéke elé” (2,217–219). • Tágabb értelemben az isteni/égi kinyilatkoztatással kapcsolatos tanokat leíró késő ókori zsidó és ókeresztény irodalmi műfaj (gör. apokalüpszisz ’kinyilatkoztatás’, ’feltárás’); a Krisztus születését megelőző és követő évszázadok beteljesedést, végítéletet váró és az azt előrejelző hitvilág jellegzetes műfaja. Az apokrif iratok egy csoportját a víziókban megfogalmazódó ún. apokaliptikus apokrifok alkotják (pl.
Hénoch könyve, Ezdrás negyedik könyve, Ábrahám apokalipszise, Báruk
apokalipszise). Az apokalipszisek stílusa, jelképvilága szoros kapcsolatban áll az Ószövetség próféciáinak a végső időkre, Isten jövőbeli ítéletére vonatkozó elemeivel: „Azon a napon az Úr meglátogatja kemény, nagy és erős kardjával a leviatánt, a gyors kígyót... és megöli a tengeri sárkányt” (Iz 27,1); „Azon a napon megfújják majd a nagy harsonát...” (Iz 27,13); „Kinyitottam a számat és megetette velem a tekercset... Akkor a lélek fölemelt és elragadott, s én elmentem” (Ez 3,2–14). • Szűkebb értelemben az Újszövetség utolsó könyvét a János apostolnak tulajdonított Jelenések könyvét nevezik „Apokalipszis”-nek. Ebben a műben szintén erőteljes a zsidó apokaliptika, valamint a próféciákban (pl. Izajás, Ezekiel, Dániel, Zakariás próféta könyveiben) szereplő szám-, asztrális és zoomorf szimbolika hatása (rállat/állatok, rszámok). A látomás a lineáris keresztény időszemléletnek megfelelően a történelem végpontját, a rJézus Krisztus második eljöveteléhez kapcsolódó eseményeket ismerteti, amelyek az Utolsó ítéletben teljesednek be (ridő). Jelképes történésekben írja le az idők végezetét; motívumai a keresztény művészet gyakori elemeivé váltak.



Kezdete a küldetést leíró látomás: „Amint megfordultam, hét arany gyertyatartót láttam, a gyertyatartók között pedig valakit, aki az Emberfiához hasonlított. [...] ...megérintett jobbjával, és megszólított: »Ne félj! Én vagyok az első és az utolsó és az élő. Meghaltam s lám, mégis élek, örökké. Nálam van a halálnak és az alvilágnak a kulcsa. Írd hát le, amit láttál, a jelent és ami ezután történik«” (Jel 1,12–19). János apostol a hét kis-ázsiai egyházhoz szóló levélben a Messiás intelmeit tolmácsolja. A mennyei dicsőségben trónján ülő, huszonnégy koronás vénnel és a négy élőlénnyel övezett Isten hét pecséttel lezárt könyvet tart a kezében (Jel 4,15,1), amelyet csupán a Bárány méltó felnyitni (Jel 5,6–10) (raggastyán, rbárány/juh, rkard, rkönyv/irattekercs, rtizenkettő, rtrón). A rhét rpecsét feltörése Isten terveinek föltárása. Az első négy pecsét feltörése az Apokalipszis lovasait szabadítja a világra (rApokalipszis lovasai). Az ötödik pecsét feltörésekor a mártírok lelkei követelik az isteni igazságszolgáltatást (Jel 6,9–11), a hatodik feltörése pedig földrengést zúdít az emberekre (Jel 6,12–17). Isten angyalai ekkor megjelölik a híveket, akik rfehér ruhában, kezükben pálmaággal imádják az Istent (Jel 7,1–14) (rpálma/datolyapálma). A hetedik pecsét feltörését hét angyal pusztítást, öldöklést, kínzást okozó harsonaszava követi (Jel 8,2–21), s a végső, hetedik harsonaszó „a halottak fölötti ítélkezésnek” az idejét hozza el (Jel 11,18) (rkürt/ trombita/harsona). Az apostolnak le kell nyelnie azt a könyvet, amelyet egy ragyogó arcú, rszivárvány övezte hatalmas rangyal ad át neki, majd mérőnáddal meg kell mérnie Isten templomát, oltárát és a híveket (Jel 10,1–11,2). Ezt követően indul meg a sátáni erők támadása: elsőként rpiros/vörös rsárkány támad a Napba öltözött, szülő asszonyra (az Isten népét, az Eklézsiát, más értelmezések szerint Szűz Máriát jelképező nőalak), de „Mihály és angyalai” letaszítják az égből (Jel 12, 1–18). Ezután a gonosz erők világi és spirituális hatalmát megtestesítő tengeri és szárazföldi vadállat uralma következik (Jel 13) (rAntikrisztus, rRóma, rSátán/Lucifer). A gonosz és hívei hatalmát a végítélet töri meg, amelyre az raratás és a rszőlőprés képe utal (Jel 14,14–20). A hét végső csapás során hét angyal hét, Isten haragjával telt csészét zúdít a világra (Jel 16). (rBabilon/Bábel ekkor bekövetkező bukása a pogány, keresztényüldöző Róma vesztére vonatkozik [Jel 17; 18].) Krisztus győzelme ezeréves országlásban, majd az Utolsó ítéletben válik teljessé (Jel 19,11–20,15). Az új földdel és éggel beköszöntő világkorszak letéteményese a rmennyei Jeruzsálem: „az új Jeruzsálem alászállt az égből, az Istentől” (Jel 21,2). Itt



található az Isten és a Bárány trónjából fakadó élet vize, amely folyóvá duzzad, s életfák szegélyezik (Jel 22,1–2) (rfolyó, rfa, rkút). János látomása Krisztus eljövetelének ígéretével zárul (Jel 22,6–21). • A keresztény művészetben különösen az 1. ée. végén, majd a késő középkorban váltak jelentős ikonográfiai témává az újszövetségi Apokalipszis legfőbb motívumai. Pl. a mennyei dicsőségben trónoló, négy lénnyel körülvett, mandorlával övezett Krisztus a román kori művészet jellegzetes témája, a Maiestas Domini-ábrázolások fő bibliai forrása (pl. Arles, a St. Trophimetemplom főkapujának timpanonja, XII. sz.; rállat/állatok). A mennyei dicsőségben trónoló Bárány és az őt dicsőítő hívek seregének legismertebb megjelenítése a Van Eyck fivérek A Bárány imádása c. táblaképe a genti oltárról. A Sátán letaszítása- és az Utolsó ítélet-ábrázolások szintén János apostol apokaliptikus látomását vették alapul, pl. Giotto: Utolsó ítélet (1305–1307, Padova, Scrovegni-kápolna); Hans Memling: Utolsó ítéletoltár (1471, Gdansk, Muzeum Pomorskie) Michelangelo: Utolsó ítélet (1536–1541, Vatikán, Sixtus-kápolna); Tintoretto: Mihály arkangyal küzdelme a sárkány alakjában megjelenő sátánnal (1592, Drezda,
Zwinger); Apokalipszis a szentbenedeki oltárról (1500–1520 k., Bp., MNG). Dürer tizenöt képből álló Apokalipszis c. fametszet-sorozata a Jelenések könyve önálló kiadásához készült (Nürnberg, 1498). • Az európai zeneművészetben a katolikus halotti miséből önálló, oratórikus zenei műfajjá fejlődő rekviem tételeinek latin szövegei nagyrészt az újszövetségi Apokalipszis képeire épülnek (pl. Mozart: Requiem; Berlioz: Requiem.
Grande messe des morts; Verdi: Requiem). A rekviem második, Dies Iraetétele a végítélet víziója. E tétel szövege Celanói Tamás Ferenc-rendi szerzetes Éneke az utolsó ítéletről c. latin himnusza (XII. sz.), amely a Jelenések könyvét idézi föl: „Ama nap, a harag napja, / a világot a lángba dobja... Harsonának szörnyű hangja / hull a millió sírhantra.” • Modern értelmezésben a háborúra vagy az új világkorszak kezdetét ígérő forradalomra is utalhat, pl. Adynál: „Az égből dühödt Angyal dobolt / Riadót a szomorú földre” (Emlékezés egy nyár-éjszakára); „Óh, jöjj, trombitás angyaloddal, / Föltámadás, / Óh jöjj milliónyi hadaddal”
(Elégedetlen ifju panasza). Vaszilij Rozanov Korunk apokalipszise című, 1917-ben írt műve az orosz bolsevik forradalom hatását elemzi.



Kondor Béla: Apocalypsis cum figuris (rézkarc, 1956, Bp., MNG).
• A zeneirodalomban Benjamin Britten Háborús Requiem c. alkotása (1962) példa az apokaliptikus látomás és a háború borzalmait fölidéző költészet összefonódására. Hamvas Béla Scientia Sacra c. művében az raranykor lezárultát, a Kr. e. VI. sz.-ot követő időszakot tekinti az apokalipszis történeti idejének: „Az aranykor utáni emberiség apokalyptikus jellege az, hogy: ítélet alatt áll.” Az apokalipszisre való utalás a filmművészetben is megjelenik (Bergman: A hetedik pecsét; Fábri Zoltán Sánta Ferenc Az ötödik pecsét c. regényéből készült, azonos című alkotása; F. F. Coppola: Apokalipszis most). [Ú. E.]
Apokalipszis lovasai: A Jelenések könyvében szereplő négy szimbolikus lovas. Az Utolsó ítélet során, a negyedik pecsét feltörésekor jelennek meg (Jel 6,1–8). Az első a hódító, barbár népeket jelképezi, fehér lovon, íjjal a kezében. A második a háborút szimbolizálja; vörös lovon, hosszú karddal pusztít. A harmadik, mérleget tartó fekete lovas az éhínség, a negyedik fakó (sárga) lovon ülő általában csontvázként megjelenített alak pedig maga a halál.



Dürer: Az Apokalipszis négy lovasa (az Apokalipszis c. fametszetsorozatból, 1498).
Id. Pieter Brueghel A halál diadala c. festményének központi figurája a fakó lovon lovagló kaszás csontváz, a Halál figurája (1560–1564 k., Madrid, Prado). • Arnold Böcklin A háború c. festményén szintén a négy apokaliptikus lovas látható a pusztító háború jelképeként (1896, Drezda, Zwinger). rapokalipszis, rcsontváz, rló [Ú. E.]
Apollón/Apollo: Apollón görög isten, Zeusz és Létó fia, Artemisz ikertestvére (Hésziod. Theog., 918; Hom. Il., I. 21) Délosz szigetén született. Eredetileg Apollón Szmintheusz (’egérelhárító’), a jóslás istene, valamint a fertőző betegségek gyógyítója. Gyógyító istenként Aszklépiosz (rAszklépiosz/Aesculapius) nemzője. Az olümposzi rendben Zeusz (rZeusz/Jupiter) akaratának érvényesítője. Az igazság és a jóslás istene, a szibülla által adja rejtélyes kinyilatkoztatásait (pl. rOidipusz történetében) (rpróféta/vátesz/szibülla). Leghíresebb jóshelyét, Delphoit Püthón sárkány megölésekor vette birtokba (Euripidész: Iphigenia a tauroszok között, 1234–1283). Látnoki ereje révén a próféták, költők ihletője, támogatója, a rMúzsák vezetője. E funkció tette a bölcsesség és a költészet jelképévé. Ebben a jelentésben az előle menekülő, babérfává változó Daphné révén a babérkoszorú (Ovid. Met., I. 6), valamint a Hermésztől kapott lant vált jellegzetes attribútumává (rbabér, rlíra/lant). Védelmező istenként a nyájak, a települések, az utak és a tengeri hajózás védője; a görög gyarmatosítás idején az új hazát kereső kísérője. A hagyomány a háromévenként tiszteletére rendezett actiumi tengeri ünnepségeket az ott neki templomot



emelő rargonauták útrakelésétől eredezteti. Phoibosz Apollón, a ragyogó, a rend, az üdvösség megtestesítője már a görögöknél azonosult a Nappal (rHéliosz/Sol, rNap). • A Nap és a fény szimbolikáját átvéve az „aranyhajú” Apollón jelképezhette az igazságot, a szépséget, a harmóniát. A törvény, az isteni jogrend védelmezőjeként büntethet („messzelövő” nyilával lesújt a vétkesekre, pl. Niobé megbüntetése), de fel is oldozhatja a bűnt (pl. Oresztész feloldozása). Isteni hatalma az értelem és az ész győzelmét jelzi. Apollónt mint a fény jelképét legtipikusabban egy Kr. e. 350 k. készült bronzszobor márványmásolata az
ún. Belvedere-i Apollón (II. sz., Musei Vaticani) képviseli.
• Rómában, ahová a dél-itáliai görög gyarmatokon keresztül került át tisztelete, Apollo néven tisztelték. Kultusza Augustus korában vált jelentőssé, aki a jogrend védelmezőjeként az államvallás hivatalos eszményévé tette meg. • A klasszikus ideálokat felelevenítő reneszánsz korában a lantján játszó isten Múzsáktól övezett alakja a művészi eszmény megtestesítője (pl. Mantegna: Parnasszus, 1497, Párizs, Louvre). Napistenként Krisztussal azonosították alakját; a védelmező és ítélkező funkció szintén erősítette a párhuzamot. E felfogás egyik példája Michelangelo Utolsó ítélet-freskója a Sixtus-kápolnában, amely a konvencionális Krisztus-ábrázolások helyett szakáll nélkül, a Belvedere-i Apollónra emlékeztető atléta termetű férfialakként jeleníti meg a Megváltót (1536–1541, Vatikán). Az ítélkező Krisztus ebben az értelmezésben a Sol Iustitiae-eszmény megtestesítője. • A XVII. sz.-ban Franciaországban a Napkirály (le roi-soleil), XIV. Lajos udvari reprezentációjában kiemelt



szerepet kapott az antik eredetű hatalmi szimbolika, az ovidiusi Nap-udvar gondolat. Apollón mint Napisten ábrázolásai az országára fényt árasztó uralkodót dicsőítették a versailles-i kastély termeiben és kertjében. A kastély kertjét díszítő szobrok és szökőkutak Apollón cselekedeteit, a fény küzdelmét a sötétséggel, a Nap áldását, hatalmának nagyságát jelenítették meg mitológiai alakok felvonultatásával (Jean Baptiste Tuby: Apollón megitatja a napszekér lovait, 1668–1670). A görög kultúrát eszményítő klasszicizmus korától Apollón a klasszikus görög szellem megtestesítője, aki az ember civilizált, józan felét jelképezi. A vágyak egyensúlyát valósítja meg azáltal, hogy az emberi törekvéseket a szellemi értékek felé irányítja. • John Keats műveiben alakja egyet jelent a költészettel (pl. Himnusz Apollónhoz); Óda Apollónhoz c. versében az isten az európai költészet fenséges ura, akinek trónusa körül az egyes versszakokban megénekelt bárdok, Homérosz, Vergilius, Milton, Shakespeare, Spenser és Tasso zengik sajátos költészetüket: „Te szólsz Shakespeare-nek, hogy kezét / lendítve költse fel / a szenvedély vad seregét.” Így jelenik meg Nicolas Poussin A költő ihlete c. festményén (1630–1631, Párizs, Louvre) is. Shelleynél a Pán-himnusz párdarabjában a világharmónia szimbóluma: „A szem vagyok, mellyel a végtelen / ismeri fenségét és magába lát, / összhang minden hangszeren, éneken” (Apolló-himnusz). Rilke egy Apolló-szobor kapcsán a művészet és szépség eszményévé emeli: „...mert nincsen helye egy sem / mely rád ne nézne. Változtasd meg élted!” (Archaikus Apolló-torzó). •
Nietzsche A tragédia születése avagy görögség és pesszimizmus c. művében az ún. apollóni kultúra legtökéletesebb megvalósulása az olümposzi istenvilág, amelyben Apollón az öröm, az erkölcsiség, a szellemiség jelképe, s a jellegzetes apollóni művész Homérosz, az „agg álmodó”. Az apollóni princípium ellentéte, kiegészítő eleme a dionüszoszi, ösztönös és orgiasztikus elv (rDionüszosz-Bakkhosz/Liber-Bacchus). Ady egyik költői önarcképében a dionüszoszi/fauni és az apollóni ellentétpár hangsúlyozza a külsőségek alatt tisztaságot, szépséget rejtő jellemet: „»csúf faunom, Apolló voltál«” (Vén faun üzenete). A krisztusok mártírja („Paraszt Apollónak
termettem”) és a Dalok tüzes szekerén („Az új daloknak ifjú Apollója”) c. verseiben Ady a maga költői mivoltát emeli ki Apollón jelképiségével. rfény/világosság és sötétség, rParnasszosz/Parnassus, rzene [Ú. E.]
apostol: A kereszténységben apostoloknak nevezik Jézus tizenkét tanítványát, akiket követői sokaságából választott ki (Mt 10). A görög



aposztolosz szó jelentése ’követ’, ’küldött’, ’hírnök’. Az apostolok száma, a rtizenkettő, szent szám, megegyezik Izráel tizenkét törzsének és a tizenkét állatövi jegynek a számával. Apostoli missziójukra a Szentlélek elnyerésével indultak el, mint az evangéliumi történések tanúi és hirdetői (ApCsel 2). Megbízatásuk Krisztustól ered: Lk 24, ApCsel 1. • Az ókeresztény és román kori művészetben gyakran tizenkét rbárány/juh vagy rgalamb utal rájuk, Jézus szavai alapján: „Nézzétek, úgy küldelek titeket, mint bárányokat a farkasok közé. Legyetek tehát okosak, mint a kígyók és egyszerűek, mint a galambok” (Mt 10,16). A hit küldöttei, terjesztői, tanítóvá vált tanítványok (l. ApCsel). A krisztusi egyszerűség, tisztaság és bölcsesség megjelenítői, ezért mindig Krisztushoz közel állónak ábrázolják őket. • Mint az egyház pillérei, a gótikus templomok főkapuján gyakran oszlopfigurákként, két hatos csoportban övezik a központi helyen, kapuosztó szoborként megjelenített Krisztust, pl. a párizsi Notre-Dame nyugati főkapuján (1163–1260) (rkapu, roszlop). Hans Memling Utolsó ítélet-oltárán az Ítélkező Krisztus alakja körül láthatók (1471, Gdansk, Muzeum Pomorskie). A keresztény ikonográfia valamennyiüket jellegzetes attribútummal látta el, amely általában mártíromságuk eszközét, vagy legfontosabb, legjellegzetesebb funkciójuk ismertetőjegyeit ábrázolta. (Péter: rkulcs, felfordított kereszt, rkakas, rhal, pápai ornátus tiarával; Pál: rkard; András: X alakú rkereszt [András-kereszt]; idős Jakab: rbot, zarándoköltözet, rkagyló, kard, lovagi páncél; János: rkehely kígyóval [rsas evangélistaként]; Fülöp: kereszt, kő, kígyó vagy sárkány; Bertalan: kés, saját lenyúzott bőre; Máté: kard, rbárd/balta, rpénz, számolótábla és L formájú derékszögellő [rangyal evangélistaként]; Tamás: rlándzsa, kard, L formájú derékszögellő, kövek, szív; ifjú Jakab: bunkósbot, kallózófa; Simon: fűrész; [Júdás] Tádé: bunkósbot, alabárd, kövek, bárd, kard, L formájú derékszögellő; Mátyás: kard, bárd, kövek, kereszt, lándzsa.)



András apostol (Garamszentbenedeki úrkoporsó, 1480 k., Esztergom, Ker. Múz.).
• A magyar irodalomban Petőfi Az apostol c. költeményének hőse, Szilveszter mint a társadalmi igazságtalanság ellen lázadó, emberiségmegváltó forradalmár jelenik meg. Az apostol a modern költő megnevezése is lehet, pl. Kassák Apostol-úton c. versében a hagyományos jelentés modern, avantgarde elemmel egészül ki: „És glóriát vonnak fölém az álmok / Míg köszöntve az új-kor emberét / Sötét ingovány közt dalolva járok.” Kosztolányinál az antik, nyugati kultúra és a keleti, vallásos misztikus kultúra ellentétében az apostol az utóbbi jelképe. Marcus Aurelius c. versében az „értelem égő lámpája”, az „emberi szellem”, a filozófus-császár mint fönséges írótárs ellenpéldája a „kancsal apostol”, a „zagyva keletnek elmebetegje”. • A XX. sz.-i magyar képzőművészetben hasonló, új társadalmi tartalmat kap a hagyományos ábrázolási forma (pl. Derkovits Gyula: Utolsó vacsora, 1922, Bp., MNG; Bortnyik Sándor: Az új apostol, 1922, Bp., MNG). rpróféta/vates/szibülla [Ú. E.]
arany (fém) (aurum): Számos kultúrában a legértékesebb nemesfém, ezért a tökéletesség, a fensőbbség, a dicsőség, az uralkodás, a maradandóság szimbóluma. Csillogó fénye folytán a Naphoz kapcsolódik; sugárzása a fényt, a rNap sugárzását jelképezi (rfény/világosság és sötétség). Az ókori hagyomány, amely az ásványokat bolygókhoz rendelte, az aranyat a Nappal hozta összefüggésbe. • Egy perzsa hagyomány, amely szerint az ősi ember testéből ered a hét bolygó és a hét fém, az aranyat az ember legnemesebb részéből, a lélekből származtatja (rkozmikus ember). • Egyiptomban az



aranyat a Nap testének és húsának tartották, Ré napistent aranynak vagy aranylónak nevezték. • A hinduk életadó erejűnek tartották; a fény és a halhatatlanság jelképe az aranymag (rmag). A buddhizmusban is a Fény és a megvilágosodás szimbóluma. • Kínában a harmóniát, a Napot és a jangot, a férfi princípiumot, a menny lényegét jelöli. A kínai alkimista iratok szerint a jang (rjin és jang) kozmológiai elvében részesülő arany a jádekővel együtt megóvja a testet a romlástól, az arany- edényekből fogyasztott étel, valamint a lenyelt aranypor pedig hosszú életet biztosít (relixír, rjádekő, rtao). • A görög hagyomány szerint is a Nappal áll összefüggésben, annak szimbolikus jelentését is átvéve a termékenység és a gazdagság jelképe, a hő és a szerelem forrása, Phoibosz Apollón (rApollón/Apollo) attribútumaként a fény, a ragyogás, a tudás szimbóluma (Kallimakhosz: Apollónhoz, 32–34). Szophoklész az Antigonéban a Napot a nappal „arany szemének” nevezi. • Az arany, mint a legnemesebb érték, számos kifejezés jelképiségének alapja. Például az raranykor, az aurea aetas, a legdicsőbb mitológiai világkorszak. Az arany középút, az aurea mediocritas mint a szélsőségektől mentes, bölcs életmodell jelképe, Horatius ódájából vált közismertté (Ódák, II. 10. 5–7). (A magyar költészetben ez a jelkép Berzsenyi A’ jámborság és középszer c. versében jelenik meg; Babits az In Horatiumban viszont az állandó változás nevében utasítja el az „aranyos középszert”.) Az aranymetszés szabálya, az aurea sectio, amely az ókorban felismert és általánosan elterjedt geometriai alapú szerkesztési szabály valamely méret kettéosztására, a tökéletes esztétikai harmónia jelképe a képzőművészetben. (A kisebb rész úgy aránylik a nagyobbhoz, mint a nagyobb az egészhez.) A rpentagramma szerkesztése is ezt követi. • A zsidó és keresztény szimbolikában az arany a világi gazdagságot és a bálványimádást jelképezi (raranyborjú); de azt a spirituális kincset is kifejezheti, mely Krisztustól származik, ezért örök érvényű és romolhatatlan. A Háromkirályok egyik ajándéka (Mt 2,11). A gazdagság, a pompa hordozója, az érték kifejezője, ezért a liturgikus tárgyak alapanyaga (pl. Magyar koronázási eskükereszt, XIII. sz. k., Esztergom,
Főszékesegyházi Könyvtár). • Az alkímiában a rkén és a rhigany, a férfiúi és a női princípium kölcsönhatásából jön létre. Minden dolog központját, szívét jelenti, az elért tökéletességet, az egészet, a megszilárdult, összesűrűsödött fényt, a fémek tulajdonságainak egyensúlyát (rfémek/fémmegmunkálás). Az arany más anyagokból való előállítását célzó alkímiában az „aranyszintézis” alapgondolattá vált: eszerint az



aranytól eltérő tisztátalanságokat ki kell űzni mind a fémből, mind az emberi testből, ami által a fémben fénylő tulajdonságok, az emberi testben pedig romolhatatlanság jelentkezik. Ez az aranykeresés törekvés a szellemnek az anyag salakjától való megszabadítására, ezért a megváltás szimbóluma. Angelus Silesius szerint az alkimisták misztikus célja az ember átváltozása Istenné, amelyet az aranykészítés jelképez. • Szimbolikájának kettősségét jelzi, hogy szinonimája a pénznek, a földi, ezáltal a mulandó kincsnek is. Az aranypénz a romlottság, az alacsony szintű vágyakozás jelképe (rpénz). Az aranynak, a pénznek való megalázó kiszolgáltatottság Ady költészetében fontos motívum. Az 1907-es Vér és arany kötet Mi urunk: a pénz-ciklusának címadó versében ekképpen jelenik meg: „S ha megjönnek a gyér aranyak: / Szabad megint Istennek lenni, / Két-három-négy napig szabad.” [P. I.]
arany (szín): A napfény, a tűz színe, az isteni hatalom, a megvilágosodás, a halhatatlanság, a dicsőség jelképe. Ezért szimbolizálhatja az összes napistent, a vetés és raratás isteneit, a beért termést (aranykalász) és általában az antik isteneket: Aphrodité/Venus „aranyöltözetű”, Artemisz/Diana, Apollón/Apollo „aranyhajú” stb. • A kereszténységben, elsősorban a bizánci mozaikképeken, az ikonfestészetben és a román kor nyugati festészetében az arany háttér a transzcendens szférára, a mennyei birodalomra utal, az arany rdicsfény/glória pedig a megdicsőült szentekre (pl. Torriti: Mária megkoronázása, 1494, Róma, Santa Maria Maggiore). Jézus szimbólumaként a Nap, a fény diadalát hirdeti. Az aranyozás a szakrális pompa eleme, elsősorban a barokk korban a templombelső díszítésében játszik fontos szerepet, a rokokó idején pedig a világi fényűzést is kifejezi. rarany (fém), raranyág, raranygyapjú, rdrágakő, rsárga [P. I.]
aranyág: Jelentése közel áll a zöld ágéhoz, amely a halhatatlanság általános szimbóluma (rág/vessző). Erő, bölcsesség és ismeret fonódik össze szimbolikájában. • Az antikvitásban varázspálca; az evilág és a túlvilág közötti összekötő kapcsot, a beavatást jelképezi. Aeneast (rAineiasz/Aeneas) két rgalamb/gerle vezette abba a sötét völgybe, amelynek mélyén az aranyág nőtt (Verg. Aen., VI. 187–211). Megvilágítja Aeneas lépteit, feltárja előtte az ralvilág/Pokol kapuját (Aen., VI.). • A szimbólumot J. G. Frazer könyve, Az aranyág tárgyalja. rarany [P. I.]



aranyborjú: Bálvány, amelyet az Ószövetségben Áron rMózes fivére alkotott meg Mózes távollétében a nép kérésére (Kiv 32). Ékszerekből, tehát a világi hívságok összességéből öntötték, s az oltárra helyezve imádták (roltár). • A keresztény művészetben mint az Isten elleni vétség példája jelenik meg. Szimbolizálja az emberben minduntalan újjászülető anyagi vágyakozást és annak istenítését, a gazdagságot, az érzéki gyönyört és a hatalomvágyat.
Tánc az aranyborjú körül (fametszet, 1494).
Az aranyborjú körüli tánc kedvelt témája a vanitast, a földi hívságok hiábavalóságát kifejező ábrázolásnak (XVI–XVII. sz.). rarany, rborjú [P. I.]
aranygyapjú: A görög mitológiában az aranygyapjas rkos lenyúzott bőre. Iaszón Iólkosz trónjáért vállalta az aranygyapjú visszaszerzését, amelyet Kolkhiszban, Arész ligetében őrzött egy rsárkány. Iaszónnak a tett végrehajtásában az rargonauták, az ötven vele tartó hős, és Médeia, a kolkhiszi királylány segített. Egy görög vázaképen Iaszón a sárkány gyomrából hozza fel az aranygyapjút, amely itt az alvilágból kiszakított Napot jelenti. • A középkorban az aranygyapjú története a lovagi



hősiességet és összetartozást fejezte ki. Jó Fülöp, Burgundia hercege 1429ben alapította az aranygyapjas lovagrendet, amelynek jelvénye az aranyláncon függő arany kosgyapjú. L. Tiziano: V. Károly portréja (1548, München, Alte Pinakothek); Velázquez: IV. Fülöp arcképe (1628, Madrid Prado), Don Carlos infáns képmása (1640, Madrid, Prado); Johann Ender: Széchényi Ferenc portréja (1823, Bp., MNM);
Esterházy Miklós(?) aranygyapjas rendjele (1628[?], Bp., Iparm. Múz.)
rarany [Ú. E.]
aranykor: Az emberiség eszményített múltja, a boldog, gondtalan, ártatlan ősi lét állapota, amely gyakori mitológiai motívum. Az aranykort követő időszakokat a fokozatos romlás, elkorcsosulás folyamataként értelmezték: az ezüst-, réz-, majd vaskor a munkát, a betegségeket, a háborúskodást, a bűnt, a halált hozta el. • A sumer mitológiában Tilmunnak nevezték azt a boldog birodalmat, amelyben még nem ismerték a jelenkori emberiséget sújtó kínokat: „Tilmun országa fénylő, Tilmun országa szűzi, [...] Tilmunban holló nem károg, [...] farkas bárányt nem ragadoz” (Enki és Ninhurszag, 1–30). • Egyiptomban rOzirisz/Szarapisz uralkodásához, Iránban Jima/Dzsamsid nevéhez (Aveszta), Kínában a mitikus császárok korához fűződött aranykor-képzet. • A bráhmanizmusban és a hinduizmusban egy kozmikus ciklus a maga négy világkorszakával (juga) a fokozatos romlás felé tart. Az első korszak (krita-juga) az eszményi lét időszaka, amikor a jog, az erény és az igazság uralkodik (ridő, rnégy). • A skandináv mitológiában az Áz istenek uralkodásához kapcsolták az ősi



világ harmóniájának mítoszát, amelynek a Vánok megjelenése és háborúskodása vetett véget. • A maja mítoszokban az ősi emberek boldog létét az istenek féltékenysége rontotta meg. • A bibliai teremtéstörténetben az első emberpár édenkerti ártatlan, boldog élete (Ter 1–3; Iz 11) után a bűnbeesés miatti kiűzetés, gyötrelmes földi lét következett (rkert). • Az európai kultúrában a görög-római mitológia aranykor-képzete jelenik meg a legmarkánsabban: ez az örök tavasz, rKronosz/Saturnus uralkodásának ideje (révszakok). A későbbi korok számára visszahozhatatlan idilli élet jelképét Hésziodosz örökítette meg elsőként (Erga, 109–120), ezt követte Vergilius is (IV. ecloga). A mitikus kor Ovidius nyomán vált közismertté: „nem volt harci-sisak, sem kard: katonák hada nélkül / élt biztonságban minden nép, lágy nyugalomban” (Met., I. 99–100). Dante, antik forrásokat követve, a Parnasszus hegyét nevezi az egykori aranykor helyszínének (Ist. Színj., Purg., XXVIII. 139–142); más hagyomány viszont Árkádiához vagy rAtlantisz szigetéhez köti a letűnt, boldogabb korszak képzetét (rÁrkádia, rParnasszosz/Parnassus). Lucas Cranach Aranykor c. festménye (1530 k., Oslo, Nasional-galleriet) az ártatlan szerelem, az örök tavasz boldogságát ábrázolja. A klasszikus örökséghez kapcsolódó művészetekben is visszatérő jelkép. Schiller Görögország istenei c. versében a klasszicista eszménynek megfelelően az emberiség boldog, tökéletes ideje az ókori görögség történeti korszaka: „Míg a gyönyör szent vasa fénylett, / Ah! mily másképp élt a föld fia [...]. A költészet festői palástja / A valóra simult kedvesen” (rHellász). Berzsenyinél az emberi élet eszményi időszakát, az ifjúkort jelöli: „Mint arany kornak boldog századja virágzó / Képe szelíd Tündér, Fiatalság” (Az Ifjuság). Csokonai az antik aranykor-toposzokat rousseau-i eszmékkel egészíti ki: „A’ tiszta Természet metszé be / Áldott kezével e’ szabad / Törvényt az emberek’ szívébe, / Hogy a’ mi tetszik, az szabad” ([Az arany idő]). Vaszary János Aranykor c. festményén az antikvitás jelenik meg az eszményi múltként (1898, Bp., MNG). Hamvas Béla az „élet ősképének” tekintette (Scientia Sacra). rarany, rfémek/fémmegmunkálás, rParadicsom, rpásztor, rsziget [Ú. E.]
aratás: A gabonafélék levágása és összegyűjtése. A földművelő természeti népek vallásában a kultuszok elsősorban a termékenységhez kötődtek, s különösen az aratás, a termés betakarítása adott alkalmat az ünneplésre. A termőföld a megtermékenyített nőt jelképezte (Maganyák, Aratóanyák, a Földanya tisztelete), a földművelési eszközökhöz pedig fallikus képzeteket



kapcsoltak (rföld, reke, rsarló/kasza). • Egyiptomban rOzirisz/Szarapisz volt a gabonaisten. Nevének jelentése ’termés’ vagy ’aratás’; a gabona megszemélyesítőjének is tartották (Plut. Iszisz és Oszirisz, 65), rÍzisz pedig a gabona istennője. Aratás idején, amikor az aratók levágták az első szárakat, letették a földre, és jajgatva kiáltoztak Íziszhez. A sarló alatt halálát lelt gabonaszellem siratása ez, Ozirisz haláláé (rgabona/búza, rmag). • A görög mitológiában Kronosz (rKronosz/Saturnus) eredetileg aratóistenség volt, az ő mítoszában is együtt található a teremtés („Mindenek atyja”) és a pusztítás, pusztulás (sarlójával férfiatlanította Uranoszt; elnyelte saját gyermekeit: Hésziod. Theog., 459–462). rDémétér/Ceres és rPerszephoné/Proserpina története a növényzet, az elvetett mag növekedését és meghalását szimbolizálja, mivel a leány a téli hónapokat az alvilágban, a nyári időszakot pedig a földön töltötte. • Az Ószövetségben az ember cselekedeteinek következményeire utal: „aki gazságot vet, az nyomort arat” (Péld 22,8). Az Újszövetségben Máté evangéliuma mutat rá a szó szimbolikus tartalmára. Kifejezheti az Ige terjesztését, amelyhez sok „munkásra”, igehirdetőre van szükség: „Az aratni való sok, de a munkás kevés” (Mt 9,37). Jelentheti Isten ítéletét, az igaz híveknek a hitetlenektől való elválasztását (Mt 13,30). A példabeszéd magyarázata szerint „Az aratás a világ vége, az aratók az angyalok” (Mt 13,39). Ebben az értelemben jelenti az Utolsó ítéletet is: „eljött az aratás ideje” (Jel 14,15) (rapokalipszis). A konkoly és a jó vetőmag parabolája Isten türelmét példázza, aki megvárja a termés beérését, s csak utána választja szét a magokat. • A Nyár allegorikus megjelenítésén egy nőalak látható gyümölccsel és kalásszal, a háttérben aratókkal; az aratás jellegzetes kellékei (sarló, gabonakéve) a nyarat jelképezik (révszakok). A világ korszakainak ábrázolásakor az ezüstkorhoz kapcsolódik, amellyel véget ért az aranykor, az örökös tavasz ideje, s az embereknek meg kellett tanulniuk vetni, aratni (rezüst). • A XX. sz.-i magyar költészetben a forradalom jelképe. Ez az apokaliptikus hagyományra, a történelmi folyamatok „beérésére” és a parasztháborúkra (kasza) egyaránt utal: pl. Ady Endre: Ének aratás előtt; A grófi szérűn; Juhász Gyula versében: „Vihart aratva zendül a magyar nyár” (Magyar nyár 1918). [P. I.]
arc: A személyiség lényegét, a lelket, magát az embert szimbolizálja. Az arcra a belső élet vetül ki, a külvilág felé megnyilvánuló személyiség (pl. az „elvesztette az arcát” kifejezés a Távol-Keleten a becsület elvesztésére utal,



a magyarban hasonló jelentésű szó az „arcátlan”). Ellentéte az rálarc/maszk, amely elfedi a jellemet. A külvilág jelenségeit is az arc érzékszervei fogják fel, tehát a belső és a külső világ közötti kapcsolatteremtést is jelképezi. Eltakarása a személyiség titokban tartásának vagy megsemmisítésének jelképe (pl. a halálraítéltek csuklyája; rcsuklya). Az arcra borulás az egyén alárendeltségét fejezi ki a felsőbb hatalom előtt. Számos ókori kultúrában hasonló tartalommal bírt a többarcúság mint a személyiség összetettségének, de egylényegűségének kifejezője. Bölcsesség- és időszimbólumként a három életkor, a múlt, a jelen, a jövő, és a memória, az értelem, előrelátás egységét fejezi ki. • A rómaiak rJanus istent ábrázolták kétarcúnak. • A hindu istenek többarcúsága egy-egy istenség különböző aspektusait, lényének összetettségét szimbolizálja. Utalhat egyetlen isten elemi erőire, hőstetteire, tevékenységeire, de több isten egységét is kifejezheti a több arccal ábrázolt egyetlen test (rbráhman/Brahmá, rTrimúrti). • A zsidó és a keresztény kultúrában fontos hangsúlyt kap. Isten arca Isten lényegét jelképezi, amelyet élő ember nem láthat: „De arcomat nem láthatod, mert nem láthat engem ember úgy, hogy életben maradjon” (Kiv 33,20). Isten arcának elfordítása bajra, szerencsétlenségre utal, míg arcának népe, hívei felé fordítása a közvetlen kapcsolat, az ráldás jelképe. Az ároni papi áldás harmadik tétele így hangzik: „Fordítsa feléd arcát az Úr és szerezzen néked üdvösséget” (Szám 6,26). rJézus Krisztus arca „dicsőségének kisugárzása és lényegének képmása” (Zsid 1,3) (rVeronika kendője). A fénylő arc az istenlátás jele (pl. Mózes arca: Kiv 34,29–30) (rfény/világosság és sötétség). Az embernek Istenhez való tartozására utal: „Isten megteremtette az embert, saját képmására alkotta” (Ter 1,27); „Mi pedig mindnyájan akik födetlen arccal tükrözzük vissza az úr dicsőségét, a dicsőségben fokról fokra hozzá hasonlóvá változunk át” (2Kor 3,18). • A keresztény ikonográfia Szentháromság-ábrázolásainak egyike a – XVII. sz.ban betiltott – ún. tricephalus ikonográfiai típus: három arc összekapcsolódása. Eredetileg a római kori Janus-arcból eredt, amely a múltat és a jövőt szimbolizálta. Az ehhez kapcsolt harmadik, előrenéző arc a jelent, a jelen tudását jelképezte. A tricephalus típusú Szentháromságábrázolásra látunk példát a zsegrai és a siklósi templomban (XIV sz.).



Szentháromság (XIV. sz. vége, Zsegra, Szentlélek-templom).
• Tiziano Az Idő allegóriája c. képén az egybefonódó három arc különböző életkorokat jelenít meg (1560, London, National Gallery). • Dante az Isteni Színjátékban a Sátánt háromarcúnak írja le, mivel benne az egész emberiség bűne megtestesül, s az arcok az akkor ismert három földrész embereit jelentik (Pokol, XXXIV. 38–43). • A magyar költészetben Adynál fontos szimbólum; az álarc ellentétpárjaként az őszinteség kifejezője: „...csúf lárvákat levenni / S látni meztelen arcokat, / Melyeken nincs mez, festék, semmi” (Az elrejtett arcok). rfej, rszem [Ú. E.]
arcanum: A mágikus és alkímiai iratok ’titok’ jelentésű szava a latin arcanus (’titkos’) szóból ered. A dolgok csodákra képes belső értelmének, anyagtalan lényegének szimbóluma. Ez a titkos, rejtett princípium, a halhatatlan esszencia, amely nem ismerhető meg tapasztalás útján. A gyakorlati alkímiában a titkos ismeret, a misztériumkultuszok tartalma, minden, ami a be nem avatottak számára megközelíthetetlen. Jelentheti az elixírt vagy a bölcsek kövét. rbölcsek köve, relixír, rkártya [L. A.]
Arész/Mars: A görög mitológiában a háború, az öncélú, kegyetlen harc istene. Alakját féktelen indulat, alattomosság jellemzi. (Homéroszi jelzői: „ártó”, „dühöngő”, „emberpusztító”, „városromboló”.) Az Iliászban így feddi Zeusz: „...mindig a harc kedves neked, és a viszály, meg a dúlás...” (V. 891). Kísérői Deimosz, az Ijedtség, és Phobosz, a Félelem. Ellentéte és ellenfele rPallasz Athéné, az igazságos háború istennője, aki a trójai háborúban le is győzte Arészt (Hom. Il., XXI.). • Rómában Arészt Marssal



azonosították, aki hadisten funkciója mellett archaikus természeti vonásokat is megőrzött. A tavasz, a földből kisarjadó növényzet, a termés sérthetetlenségének és védelmezésének khthonikus istene, az első nagy római istenhármasság egyike Jupiter és Quirinus (Romulus) mellett. A március hónap névadója, amely a régi római év évkezdő hónapja volt, Julius Caesar naptárreformja óta pedig a harmadik hónap (Ovid. Fasti, III.). rRomulus és Remus apjaként a rómaiak őse, ezért a római férfiakat Mars katonáinak is nevezték. Bár a görög toposzokat átvevő irodalomra jellemző az Arész–Mars azonosítás, a római kultikus életben Mars megőrizte itáliai eredetű jellegzetességeit. A férfiasságot, a katonai erényeket jelképezte (ezzel a jelentéssel összefüggésben az antik hadisten latin nevéből katonai kifejezések is származtak). Atlétatermetű fiatal férfiként ábrázolták; jellegzetes attribútumai a rlándzsa, a rkard, a sisak és a rpajzs. Rómában szent állata a rfarkas és a rharkály, fája a rtölgyfa. • Az európai művészetben gyakori, kedvelt mitológiai téma volt Arész és rAphrodité/Venus szerelme (Hom. Od., VIII. 306–320; Ovid. Met., IV. 166189). Pl. Botticelli, Caravaggio, Veronese, Rubens ilyen tematikájú művei a szerelem és az élet diadalát szimbolizálják az öldöklő, vad harciasság felett.
Mars és Vénusz (M. Raimondi metszete, XVI. sz.).
Szerelmük gyümölcse: Harmonia és Amor. Mars hadisten a pusztító háború megszemélyesítőjeként szerepel a manierista és a barokk világi festészetben. Pl. a pozsonyi vár Habsburg-uralkodókat dicsőítő festménysorozatának (1638–1643) egyik ábrázolásán, amelyet ma már csak metszetről ismerünk, II. Ferdinánd a Remény nőalakjához fordul, mivel



birodalma országait a háború veszélye, a címereken taposó, kardot rántó Mars fenyegeti. (A politikai allegória a török veszélyre s a szövetséges erdélyi fejedelemségre utal.) • Janus Pannonius Mars istenhez békességért c. művében a háborús pusztítással azonosul alakja: „ki által árva lesz e föld és telt a Tartarus, / Te szörnyű vérivó, halottra éhező.” A Szigeti veszedelem első énekének kezdő versszakában a „fegyvert s vitézt” éneklő Zrínyi is így keres új hangot a szerelmi költészet után: „Mastan immár Mársnak hangasabb versével.” Gyöngyösi István a Márssal társalkodó Murányi Venus c. műve a harcot feloldó szerelem jelképes témájában dolgozta fel Murány 1664-es ostromát, valamint Wesselényi Ferenc és Széchy Mária érdekházasságát. rMars bolygó [Ú. E.]
argonauták: A görög mondai hagyományban a görögség ötven legnagyobb hőse, akik egy emberöltővel a trójai háború előtt, Iaszón vezetésével, a Pallasz Athéné tanácsai szerint épített Argó hajón Kolkhiszba utaztak, hogy a legendás aranyszőrű kos gyapját megszerezzék Peliasz, iólkoszi király számára (raranygyapjú). Héraklész (rHéraklész/Hercules), a spártai Dioszkuroszok és rOrpheusz is az argonauták között volt; sikerüket a kolkhiszi királylánynak, Médeiának köszönhették (Ovid. Met., VII. 1–158). Apollóniosz Rhodiosz Kr. e. III. sz.-i Argonautika-eposzában így ír az argonauták útra keléséről: „Mind nézték a hajót fönntről a nagy istenek aznap, / és ama félisten daliák kitűnő erejét, kik / akkor a legderekabbak voltak...” (I. 547–549). A misztikus, eksztatikus vallások térhódításának idején, a IV. sz.-ban keletkezett orphikus Argonautika a hősök küzdelmében az apollóni-orpheuszi tan, a fény győzelmének jelképét teremtette meg (rApollón/Apollo). Ezzel összefüggésben utazásukat alvilágjárásként is értelmezik. (Durisz: Iaszónt kiokádja a sárkány, görög vázakép, Kr. e. V.sz., Musei Vaticani). • Európában a lovagi kultúra idején az akháj és a trójai hősökhöz hasonlóan az argonauták is a vitézséget, a harci erényeket, a csodás hősiességet jelképezték. Az 1429-ben alapított aranygyapjas rend ötven lovagja egy láncon függő, arany kosgyapjú medált hordott. • Dante is említi az Isteni Színjátékban az Argó hőseit, akiknek huszonöt évszázad óta csodált nagyszerű vállalkozását az ő szellemi utazása múlja csak felül (Paradicsom, XXXIII. 95). Dugonics András 1778-ban adta ki
Argonauticorum, sive de vellere aureo libri XXIX c. latin regényét, és Gyapjas vitézek címmel dolgozta át magyar nyelvre. rkos [Ú. E.]



Argosz/Argus: Argosz a görög mitológiában Gaia (rGaia/Tellus) földanya fia, sokszemű róriás. Apollodórosznál egész testét szemek borítják, Ovidius száz szemet említ (Met., I. 624). A féltékeny Héra a tehénné változtatott Ió felügyeletét bízta rá mint mindent látó őrre (Aiszkhülosz: Leláncolt Prométheusz, 569–679; Rubens: Mercurius és Argus, 1635–1638 k.,
Drezda, Zwinger). Az óriást Hermész (rHermész/Mercurius) ölte meg, Héra a rpáva tollait díszítette a szemeivel. Szemei az égboltra kerülve a csillagos eget is jelenthették. Janus Pannonius Az álomhoz c. elégiájában Mercur bűvös vesszejétől „Árgusnak száz szeme éjbe fagyott”. A sokszeműség, a mindentlátás révén a fokozott érdeklődés, a vizsgáló, kutató tekintet, a koncentrált figyelem jelképévé vált: „árgus szemekkel nézni valamit.” rszem [Ú. E.]
Ariadné: A görög mitológiában Minósz krétai király leánya, aki egy gombolyaggal segített Thészeusznak kijutni a labirintusból (rfonal/ fonás, rlabirintus). Menekülésük közben Thészeusz Naxosz szigetén hagyta az alvó lányt, akit ezután Dionüszosz (rDionüszosz-Bakkhosz/ Liber-Bacchus) vett feleségül (Ovid. Met., VIII. 174–182). • Az ókori és reneszánsz képzőművészetben gyakori téma volt a Thészeuszt segítő és az istenek közé emelkedő Ariadné ábrázolása. Az Ariadné és Dionüszosz diadalmenete-, valamint az Ariadné és Dionüszosz menyegzője-képtípusokon a krétai királylány a szerelem által istenek közé emelkedő halandó típusa. Jellegzetes attribútuma a fénylő rkoszorú, amely megistenülését jelképezi (pl. Tiziano: Bakkhosz és Ariadné, 1518, London, National Gallery). • A barokk, majd a rokokó és a klasszicizmus idején a naxoszi Ariadné a cserbenhagyott szerető archetípusa. Monteverdi és Handel operája, Haydn oratóriuma, Richard Strauss operája, Corneille drámája, Angelika Kaufmann festménye a legjelentősebb példái az Ariadné-téma szentimentális hangulatú feldolgozásának. Zrínyi Arianna sírása c. korai szerelmes versében jelentkezik ez a motívum; a költő a Thészeusztól elhagyott Ariadnéként szólal meg. rDido [Ú. E.]
Ariadné fonala: rfonal/fonás
Arión: Kr. e. VII. sz.-i legendás görög dalnok, ditirambusköltő, akitől nem maradt fenn mű. Hérodotosznál olvasható az a monda, amely alapján a költészet jelképévé vált (I. 24). Eszerint zenei versenyek győzteseként



Szicíliából Korinthosz felé hajózott, amikor a hajósok kincseiért az életére törtek. Utolsó dalával azonban egy delfint csalt a hajóhoz, amely kimentette a tengerbe ugró költőt (rdelfin). Csodás menekülése a költészet hatalmát, a rzene varázserejét szimbolizálja. Delfin hátán, kezében lírával, fejét övező babérkoszorúval ábrázolják (rbabér, rlíra/lant). Ovidius a Halak csillagkép kapcsán írt Arionról: „Gyors folyamok rohanó árja dalára megállt; / éneke farkast is lekötött mikor űzte a bárányt” (Fasti, II. 84–85). • Berzsenyi Keszthely c. versében a költészet számára eszményi környezetet jellemzi ekképpen: „Gyakran zengeti itt Árion énekét.” rAmphión, rOrpheusz [Ú. E.]
Árkádia: Peloponnészosz központi vidéke hegyektől elzárt terület. Lakói pásztorkodásból éltek; az antikvitás korában műveltségben elmaradtak a környező görög területektől. A görög mitológiában Hermész (rHermész/Mercurius) mint pásztoristen és Pán (rPán/Faunus) szülőhelye. Mint a letűnt és vágyott boldogság színtere Vergilius eklogái óta ismert (Eclogae, 4,58–59; 7,4; 8,22; 10,26). Ettől kezdve válik népszerűvé a Pán által kormányzott pásztori Paradicsom-kép, amelynek lakói a romantikus szerelem légkörében élő pásztorok, rnimfák és rszatüroszok/faunusok (rpásztor). Szorosan kapcsolódik az aranykor-képhez, s a Heszperiszek kertjéhez is (raranykor, rHeszperiszek kertje). • Az Árkádia-képzet alapvető jellemzője az idealizált vidéki életbe való visszavonulás, a valóságtól és a városi, udvari élettől való menekülés. Az emberi lét tökéletes tere: boldog, gondtalan, időtlen. Rendjét az ember és ember, ill. az ember és természet közötti tökéletes harmónia határozza meg. Nicolas Poussin Et in Arcadia ego c. festménye, amely e téma leghíresebb képzőművészeti megörökítése, az idilli élet és a halál kontrasztjára épül (1642 után, Párizs, Louvre). Sir Philip Sidney a XVI. sz. második felében írt Arcadia címen pásztorregényt. Goethe az Utazás Itáliában c., levelekből összeállított művének mottójául tette az „Et in Arcadia ego”-t (Árkádiában éltem én is), amellyel az antik szépségideállal való azonosulást hangsúlyozta. Schiller Lemondás c. versének kezdősoraiban is megjelenik ez a motívum. Berzsenyi Életphilozophia c. művében Árkádiát a klasszicista értelemben kapcsolja az aranykor-képzethez: „Én is örömre születtem / Arcadia berkében.” Magyarország c. versében az eszményi természeti környezet jelképe: „Itt Arcádia zöld halmai nyillanak, / Hol Pán leg jelesebb barmok után dalol.” • A magyar irodalomtörténet első nagy irodalmi vitája, az ún. Árkádia-pör, az



Árkádia szó jelentése körül alakult ki (Kazinczy Csokonai síremlékére szánta az „Et in Arcadia ego” feliratot, mivel a szimbolikus jelentésből kiindulva a tökéletes költői lét és halhatatlanság színterének tekintette Árkádiát; Fazekas és debreceni köre viszont az eredeti görög jelentésből kiindulva egyszerűen terméketlen szamárlegelőnek). rHellász [A. B.]
Ármány: rAhrimán/Ármány
árnyék: Egyrészt a fény a Nap pozitív alapelvének ellentéte, másrészt a képzeletbeli, nem valóságos dolgok képe (rfény/világosság és sötétség). • A természeti népeknél a második én vagy a lélek szerepét tölti be. Aki árnyékát elveszíti, lelkét is elveszíti. • Az egyiptomiak hite szerint a fáraó az istenség védelmező árnyékában nyugszik. • A görögök és a rómaiak elképzelése szerint a holtak az alvilágban árnyszerű léttel bírnak: „Aidész lakán / holt árnyak közt kósza kis árny / erre meg arra szállsz” (Szapphó: Holtan majd feküszöl). Az alvilágba látogató Aeneas is árnyakkal találkozik (Verg. Aen., VI. 434, 468). Erre utal az ’alvilág’ jelentésű „árnyvilág” kifejezés (ralvilág/Pokol). • Platón Timaioszában és Államában a látható, érzékelhető világ árnyékképként, a láthatatlan, csupán ésszel felfogható ideavilág másaként jelenik meg, ahogy az álomban az „árnyékkép” az érzékelhető világ tárgyainak analógiája (rbarlang). • A keresztény felfogásban az evilág árnyékképpel válik egyenlővé (1Krón 29,15; Zsolt 39,7). A tipologikus gondolkodásmód szerint az árnyék valamely dolog homályos lerajzolása, előképe. Így az Ótestamentum rítusai, a törvény szerinti áldozatok is árnyékok („...a törvény csak árnyéka az eljövendő javaknak és nem a valóság képe...”, Zsid 10,1), az Ószövetség ebben az értelemben az Újszövetség előképe, „előrevetülő árnyéka”. A védelem, oltalom szimbóluma is; az apostolok árnyékának csodálatos gyógyító erőt tulajdonítottak (ApCsel 5,15). Ez jelenik meg Masaccio Szent Péter árnyékával gyógyít c. festményén (1426–1427, Firenze, Santa Maria del Carmine, Brancacci-kápolna). Jelenti ezzel szemben a gonosz, a sötét jelenlétét. Krisztus halálakor három órán át sötétség borult a földre (Mk 15,33). • Bulgakov A Mester és Margarita c. művében az árnyék hiánya a Sátán jelenlétét jelzi. Jelentheti az árny a bűn, a tudatlanság állapotát is. • Ady Istenhez hanyatló árnyék c. versében a hitet kereső lélek jelképe. Az elnyomó hatalom kivetüléseként ábrázolja Kányádi Sándor Pergamentekercsekre c. versében: „szikkadok holtraváltan / egy elfuserált



piramis / fullasztó árnyékában.” • Az analitikus pszichológiában Jung szembehelyezi a tudat fényével, nála a személyiség sötét oldalát, a tudattalant jelképezi. A kollektív tudatalattiban mint az archetipikus rossz jelenik meg. Jung alkimista és gnosztikus tanok bekapcsolásával kiterjeszti vizsgálódásait Istenre és Krisztusra is, eszerint Isten megszemélyesített árnya Lucifer. Jung szerint az árnyék (férfi esetében) az anima, és (nő esetében) az animus jelképe, amely a személyes tudattalan megjelenítője, s mindig az ellentétes nemre utal (Aión). [F. A.]
Áron: rÁron vesszeje, rpróféta/vates/szibülla
Áron vesszeje: Az Ószövetségben a Lévi törzsét jelképező csodás, kivirágzó és gyümölcsöt hozó mandulaág, amellyel az Úr Áron főpapi tisztségre való választását jelezte (Szám 17,16–26). A klosterneuburgi oltár frigyláda-ábrázolásán is látható ez a motívum (XII. sz.). • A keresztény szimbolikában az ág kivirágzása Krisztus feltámadásának jelképe is lehetett. Szűz Mária szimbólumaként a kiválasztottságot, a csodás, szűzi termékenységet jelentette: „Mit jelzett Áron kivirágzott vesszeje mást, mint a Boldog Szüzet, aki méhében fogant, bár férfit nem ismert” (Clairvaux-i Szt. Bernát).
Mózes és az égő csipkebokor – A Kisjézus születése – Áron kivirágzó vesszeje (Biblia Pauperum, 1330 k., Bp., Szépm. Múz.).
rág/vessző, rmandula [Ú. E.]



Árpád: A magyar törzsszövetség első fejedelmének, Álmosnak fia és utódja (rÁlmos). A895-ben kezdődő honfoglalás az ő nevéhez kötődik. A középkorban alakja nem volt közismert, Kézai Simon gestája nyomán Attilát tekintették az első, az igazi honfoglalónak, akinek dicső tettei után a IX. sz. végi honfoglalás csupán „második bejövetel” volt (rAttila). • A történeti szemlélet átalakulásával (ébredő nemzettudat; a hun–magyar azonosság ellenében a nyelvészeti alapú finnugor rokonság elmélete) alakja a XVIII. sz. végétől vált szimbolikussá. Anonymus XIII. sz. eleji, századokig lappangó gestájának 1745-ös kiadásával és 1790-es magyar fordításával az egyre jelentősebb honfoglalás-irodalom Árpádot állította középpontba, bár az Attilával való kapcsolat továbbra is hangsúlyos maradt (pl. az Isten kardja Attila öröksége Árpád kezében: Vörösmarty: Zalán futása, VII. 61–71). A XVIII. sz.-tól terjedt el az „Árpád-ház” kifejezés az addigi, keresztény szemléletű Szent Királyok helyett. Az ébredő, és különösen a romantika kori nemzettudat számára Árpád vergiliusi, Aeneastípusú jelképpé magasztosult: ő a haza atyja, a honalapító, a magyarok ősatyja (rAineiasz/Aeneas). Dugonics András 1787-ben megjelent hazafias szellemű Etelka c. regényében elsőként hivatkozik Anonymusra mint forrásra, amelynek alapján Árpád és fia, Zoltán fejedelemségének korát megrajzolta. Virág Benedek 1797-ben ezt írja: „Párduczos Árpádnak lelkes maradéka, magyar nép” (A táborból megtért hazafiakra). Berzsenyi A’ Magyarokhoz c. ódájában Árpád „Hazánk’ Szerzője”, a magyar nemesi nemzet „Árpád vére”. Kölcsey Hymnusában hasonlóképpen szerepel: „Árpád hős magzatjai / Felvirágozának.” Számos költő (pl. Ráday Gedeon, Virág Benedek, Csokonai Vitéz Mihály) Árpádiász-eposzkísérletei után Vörösmarty 1825-ben megjelent Zalán futása c. művében állított emléket a magyar honfoglalásnak. A kor aktualitásának megfelelően a cél a nemzet nagyra hivatottságának egyetlen reprezentatív hősben való megtestesítése, így Árpád a magyarság hősiességet, a hazához való jogát jelképezi. Garay János Az Árpádok c. balladaciklusában a honfoglaló vezér: „Dicső Árpád apánk.” • A historikus festészetben szintén megjelenik Árpád alakja.



Kisfaludy Károly–Michael Hoffmann: Árpád pajzsra emelése (Aurora, 1826).
Kovács Mihály Árpád pajzsra emeltetése (1854, Bp.,MNG); Munkácsy Mihály Honfoglalás (1891–1893); Székely Bertalan Vérszerződés (vázlat, 1896, Bp., MNG) c. festményén és Zala György millenniumi emlékművén (1894–1928) Árpád az eszményi őst jeleníti meg. • Jókai 1854-ben
megjelent A magyar nemzet története regényes rajzokban c. művében
Árpád a bölcs országépítő típusaként jelenik meg, aki a meghódított népek megbékéltetésére „országát nem iparkodott határain túl növelni, hanem határain belül erősíté”. • A bizánci forrásokra támaszkodó legújabb történeti kutatás alapján Illyés Gyula Árpád c. versében a honfoglaló vezér már nem a heroikus tett végrehajtója. A bolgár-besenyő támadás után „Egy csapat özvegy férfi s egy sereg / árva siheder” élén a vezér a Kárpátok bércei között a keleti eredet és a Nyugathoz való csatlakozás, a visszafordulás és a rokon népek igája vagy az idegenek közti beolvadás lehetőségeinek dilemmáját éli át. Árpád a népe érdekét szeme előtt tartó felelősségteljes államférfi típusaként a szabadság esélyét választja: „S nézte fürge szemmel, / mint juhász, aki minden ürüt ösmer, / hogy tódul népe át Európába.” rvér [Ú. E.]
Artemisz/Diana: Artemisz az archaikus görög korban a vadak úrasszonya; medveistennő (rmedve). Az olümposzi istennő Zeusz (rZeusz/Jupiter) és Létó leánya, Apollón (rApollón/Apollo) ikertestvére. Apollón nőnemű alakjaként nagy változáson ment keresztül, bár ősi funkcióiból (termékenység-istennőként a növény- és állatvilág úrnője) is számosat



megőrzött. Amazon típusú, szerelmet nem ismerő istennő, a tisztaság, a szűziesség jelképe és védelmezője (ramazónok). A hajadonoknak házasságuk előtt áldozatot kellett bemutatniuk Artemisznek. Míg Apollón a szellemi világhoz tartozik, Artemisz a természettel áll szoros kapcsolatban. Homérosz is a rnimfák körében vadat űző Artemiszt említi (Od., VI. 102).
Apollón két Múzsa kíséretében találkozik Artemisszel (méloszi vázakép, Kr. e. VII. sz., Athén, Nemzeti Múzeum).
A szabad természeti életet jelképezi, amely minden kötöttséget elutasít. Az ókorban általában az amazónokhoz hasonlóan ábrázolták, amint szarvast űz. Mint Apollón, szigorú ítélkező, aki nyilaival bünteti a törvényei ellen vétőket, vagy az őt megsértőket (pl. rNiobé és az Artemiszhez hűtlen nimfák megbüntetése). • Az ázsiai eredetű tauriszi Artemisz tiszteletét a mondák szerint Oresztész és Iphigeneia hozta görög földre. Iphigeneiát Artemisz menekítette Tauriszba a föláldozás elől, ahol papnőjeként emberáldozatot mutatott be az istennő tiszteletére (Euripidész: Iphigenia a tauroszok között). • A hellenisztikus korban holdistennő, fivére, Apollón, a napisten párja, a természet ciklikusságának, változékonyságának jelképe (rHold). Alakjába ekkor Szeléné és rHekaté alakja is beleolvadt. • A római Dianával azonosították, aki eredetileg a növényzet, a termékenység istennőjeként a szülés oltalmazója volt. A latin törzsszövetség pártfogó istennőjeként kultuszközpontja Rómában az Aventinuson állt. Pál apostol efezusi működése során került ellentétbe a „nagy istennőt” tisztelő Artemisz-hívőkkel (ApCsel 19,24–28; 19,34–35). • Az európai művészetben a vadászó, szűz Artemisz jelenik meg, különösen a barokk és rokokó korban ábrázolták gyakran, pl. Rubens: Diana hazatérése (16151617, Drezda, Zwinger); François Boucher: Diana, fürdője után (1742, Párizs, Louvre). Általában fiatal, rövid tunikás, meztelen felsőtestű lányként



jelenítették meg, jellegzetes attribútumai a hajdíszként hordott holdsarló, valamint ríj és nyíl, rkutya, rlándzsa és rszarvas. [Ú. E.]
árvácska: Ősszel és tavasszal egyaránt virágzó növény. Az emlékezés, a meditáció jelképe Európában. A vadvirág rhárom szirmához kötődően szentháromságfűnek is nevezték. A keresztény ábrázolásokon a Szentháromság szimbóluma. A nemesített árvácska röt szirma a gondolkodás emberi képességére utal, mivel azötös szám az ember szimbóluma. rvirág [P.E.]
ásó és kapa: Földművelési eszközök; a férfi princípiumhoz tartozó tárgyak. • A kapa egy sumer mítoszban Enlil isten alkotása, a teremtés eszköze (l. Az úr tökeletes dolgot... kezdetű sumer eposz). • Az ásó a földművelés római istenének, Saturnusnak egyik attribútuma (rKronosz/Saturnus). A ború eszközeivel szemben a béke kifejezője: „Béke-időn kapa és ekevas tündöklik, a harcos / rozsdált fegyvere sutba, sötétbe kerül” (Tibullus: Elégiák I. 10, 49–50). • A keresztény művészetben rÁdám ábrázolásain a kiűzetés utáni fáradságos munka jelképe. Másutt a mezőgazdasági munkák kezdetének idejét, a tavaszt jelöli. • A magyar hagyományban az ásó-kapa állandósult szókapcsolat a sírig tartó házastársi hűséget, a temetésre való utalással a halált jelenti. Az előbbi jelentésre pl. Pázmány Péter utal: „addig más házasságban nem avathattyák magokat, míg ásó-kapa el nem választja a házas személyeket.” reke [P. J.]
Astarta: rInnin/Istar/Astarta
Aszklépiosz/Aesculapius: Az antikvitásban isteni orvos, gyógyító isten. Apollón (rApollón/Apollo) gyermeke, aki Kheirón kentaurnál nevelkedett; tőle tanulta meg a gyógyítást (rkentaur). Aszklépioszt Apollón alakváltozataként is tisztelték. Fő kultuszhelye Epidaurosz volt. Szentélyei jó levegőjű, jó vizű helyeken voltak, ahol kígyókat tenyésztettek, és azokat használták a gyógyítás eszközéül. Attribútumai a pálca és a rkígyó. A kígyó a megújulás szimbóluma, hiszen a kígyók minden évben levedlik a bőrüket, „megfiatalodnak”. Áldozati állata a rkakas, amelyet az ókori görögök gyógyulásuk után ajánlottak fel az istennek (Platón: Phaidón, 118). A mítoszok szerint Athéné adott Aszklépiosznak két, a Medusza vérével teli üvegcsét: a gorgó bal oldalán levő erekből vett vérrel Aszklépiosz feltámasztotta a holtakat, a jobb oldalából vett vérrel viszont azonnali halált



okozhatott (rgorgók). A betegek a templomban töltötték az éjszakát, hogy Aszklépiosz álmukban közölje velük a gyógyító erejű orvosság összetételét. Tisztelete római közvetítéssel Pannóniába is eljutott (l. Anubisz-relief, Szombathely). • Az ókortól az orvosok és gyógyszerészek patrónusa; a középkorban gyakran szerepel könyvillusztrációkon, a gyógyászat jelképes alakjaként. [P. I.]
aszphodélosz: Dél-európai, liliomfajta növény; az antikvitásban alvilágjelkép. Hésziodosznál olvasható, hogy gyökérgumói táplálékul szolgáltak (Erga, 40–41). Sírokra ültetésének egyik oka az az ősi hit, hogy a holtaknak is táplálékot kell juttatni. Síri virágként a fájdalom, a gyász szimbólumává vált. A mítoszok szerint rPerszephoné/Proserpina, aki éppen aszphodéloszt szedett a réten, amikor Hadész elrabolta, az alvilág királynőjeként elültette a csokrot, ezért a holtak lelkei aszphodéloszréten járnak (Od., XI. 539; 573; XXIV. 11–14). A mitológiai alvilág hármas beosztásában, amelyben a Tartarosz és az Elízium a két véglet, az aszphodéloszmezőkre a földi életben a jó és rossz között ingadozó lelkek kerülnek (ralvilág/Pokol). Dioszkoridésznél a királyi hatalom szimbóluma, Theophrasztosznál pedig szerelmi zálog. • Babits A Danaidák c. művében szintén az alvilághoz kapcsolódik: „...a szél ott mélyen alszik / alszik asphodelos-ágyban.” rliliom [Ú. E.]
athanor: A középkori alkimisták állandó meleget adó, folyton égő széntüzelésű kályhája. A XVII–XVIII. sz.-i laboratóriumokban olyan központi kályha, amely több tűzhelyre vezet forró levegőt (Athanor, illusztráció, Musaeum Hermeticum, Frankfurt, 1678). • Az alkimista számára a „kozmikus tűzhely” külső tüze gyújtja fel a ráállított lombik belső tüzét, amely az átalakulások mozgatója (rtűz). Szerepe képletesen a Filozófiai Tojás kikeltetése, s fontos, hogy a sokszor negyven héten át tartó művelet során egy kotlós melegéhez hasonló állandó langyos hőt biztosítson. A hermetikus, rózsakeresztes szimbolikában a hőt adó athanor hím, míg a hőt befogadó kukurbita (lombik) nőnemű. A zárt, kondenzáló edény, az aludel a gyermek, aki anyjából táplálkozik. ralkímiai edények, rkohó, rolvasztótégely, rtűzhely [L. A.]
Athéné: rPallasz Athéné/Minerva



Atlantisz: Ókori legendákban szereplő sziget. Az Atlantisz-monda egyiptomi eredetű; az európai kultúrkörbe a görög mitológián keresztül került be. Valóságalapja feltehetőleg a krétai-minószi kultúra megszakadásában is szerepet játszó vulkánkitöréskor elpusztult sziget, Théra. A legendás civilizáció helyszínét csak később tették a Gibraltáron túlra, az Atlanti-óceánra. Hérodotosz viszont a Szahara belsejében fekvő oázist nevezi Atlantisznak. Akár szigetet, akár oázist értenek rajta, mindenképpen értékeket őrző önálló világ, amelynek képe az aranykorhoz kötődik (raranykor). Platón szerint Poszeidón emelte ki az óceánból azért, hogy egy halandó asszonytól származó gyermekeinek legyen a lakhelye, s mivel a kései utódok nem voltak hajlandók áldozni az olümposziaknak, Zeusz büntetésből elsüllyesztette a szigetet (Timaiosz, 25a). Ebben az értelemben a világ emberi gőgből fakadó pusztulásának szimbóluma. • Mítosza rokon az Európában széles körben elterjedt boldogok szigeteelképzeléssel, ehhez társul az elveszett Paradicsomkert képe (rParadicsom, rsziget). Amerika felfedezésekor az elsőként fellelt szigeteket Atlantisz részeinek is hitték. • Babits Mihály Atlantisz c. versében a tengerbe süllyedt holt meseváros a letűnt kultúrák, az elmúlt korok jelképe. Juhász Gyula a fiatalkor iránti nosztalgiát kapcsolja hozzá (Ifjuság). [A. B.]
Attila: 433–453 között uralkodó hun király, aki népével a népvándorlási hullám során érkezett Európába keletről. Székhelye a mai Magyarország keleti területén volt. Zsákmányszerző hadjáratokat vezetett a gyengülő, széteső Nyugatrómai Birodalom területére. Már élete során is legendák övezték. Halála után alakját számos előtte és utána következő pusztító népvándorlás kori hadjárat vezetőjével egybeolvasztották. • A keresztény Európa számára – elsősorban az olasz és francia köztudatban – a barbárság jelképe, a kereszténységgel szemben álló pogány kegyetlenség, maga az rAntikrisztus, akihez apokaliptikus félelmek fűződtek (rapokalipszis). Népét és hadait, amelyek pusztulással fenyegették az egész nyugati világot, Góg és Magóg ivadékainak (Jel 20,7–8) tekintették. Dante ezért helyezte Attilát a Pokol hetedik körébe, a vérengző zsarnokok közé (Ist. Színj., Pokol, XII. 133). A nyugati egyházi hagyomány számos mártír történetét Attila hadjárataihoz kapcsolta, mivel a hun uralkodót az irgalmatlan keresztényellenesség megtestesítőjének tartották. (L. pl.: Szt. Genovévának, Párizs védőszentjének – akinek történetét Puvis de Chavannes festette meg a párizsi Pantheonban [1870–1898 között] – és a hunok nyilai által Köln



mellett kíséretével együtt vértanúhalált halt angol királyleány, Szt. Orsolya legendája. Hans Memling: Szent Orsolya vértanúsága, a Szent Orsolya ereklyetartó szekrény egyik táblája, 1489, Brugge, Sint Jans-Hospitaal.) Paulus Diaconus, a VII. sz.-i longobárd történetíró Attila és Leó pápa találkozását beszélte el, amely hadaik visszafordítására késztette a hunokat (Raffaello a vatikáni Héliodórosz-terem egyik falfreskóján ábrázolta a
legendát: Péter és Pál apostol megjelenése készteti meghátrálásra a pogány hun hadat, 1514). A görög Priszkosz rétor a Keletrómai Császárság küldötteként tudósított Attiláról és udvaráról, s az ő művéből terjedt el a flagellum Dei, az „Isten ostora” kifejezés, amelyet eredetileg Szt. Ágoston alkalmazott a De civitate Deiben a Rómát feldúló gót Alarikra. Attila ebben az értelemben Isten büntető eszköze a bűnbe merült nyugati világ figyelmeztetésére. A kezébe jutott rkard – amely által őt rArész/Mars isten az egész világ urának rendelte – a világhódító szándék kifejezője. • A germán hagyományban (pl. aX. sz.-i Waltharius-dal és a XIII. sz.-i Nibelung-ének) nagy tekintélyű lovagkirályként jelenik meg. A burgundhun háborút elbeszélő skandináv Edda-dalokban viszont kincsvágyó, alattomos zsarnok. • A magyar hagyományban a hun király a nemzettudat részévé, a heroikus nagyság, a magyar katonai erények szimbólumává vált, a honszerző, világhódító ős jelképes alakjává magasztosult. A magyar kalandozások idején feltehetőleg a germán hercegségekben kialakult hunmagyar azonosság hagyományát (amely a Huni-Hungari népnév és a harcmodor hasonlóságán alapult), egyes nézetek szerint már az első Árpádházi királyok is ápolták. Anonymus Gesta Hungarorumában a magyarok élén hazát kereső rÁrpád Attila leszármazottja. Az V. fejezetben a honfoglalás helyszíne, Pannonia, Attila egykori földje, az aquincumi romok Attila városa, mivel a németek a későbbi Budavárat Ecilburgnak nevezték (az Attila–Etele–Etzel névváltozatok alapján). Kézai Simon, IV. (Kun) László történetírója gestájában elmélyíti a hun-magyar folytonosság tanát, s apológiát folytat a latin Attila-képpel szemben. Attila nála az igazi nagy honfoglaló, gazdag és hatalmas király. A közös eredetmonda, Hunor és Magyar története is itt szerepel először (rcsodaszarvas). A Képes Krónika egyik miniatúráján Attila turulos pajzzsal jelenik meg (1360 k., Bp., OSZK) (rturul). Az Attila-kultusz Hunyadi Mátyás korában újjáéledt, Mátyást „második Attilaként” ünnepelték. Az erőskezű, okos zsarnok jelképe, aki birodalma és az egyeduralom érdekében jogosan számolt le testvérével, Budával. Mátyás történetíróinál, Bonfininál és Thuróczinál a hun király a



„világ dicsősége”, a magyar nagyság szimbóluma. Zrínyi Mátyás király életéről írt művében a nemzetének Pannoniában a mai napig fennálló királyságot szerző Attila jelenik meg. Zrínyi századában Attilát és Árpádot egyaránt a honfoglalás hőseinek tekintették (pl. Cseke István 1666-os, elveszett latin eposza). • A török Habsburg vezetéssel zajló kiűzése és a Rákóczi-szabadságharc utáni jezsuita neolatin irodalomban Attila az ördög ostoraként keresztényüldöző pogány hódítóként jelenik meg (Schez Péter művében Attila Rákóczi-allegóriaként értelmezhető). Berzsenyi a hadi nagyságot kötötte alakjához; „Oh, más magyar kar’ mennyköve villogott / Attila’ véres harczai közt” (A’ Magyarokhoz). A Buda–Attila-viszály és a testvérgyilkosság rKáin és rÁbel, rRomulus és Remus történetének párhuzamaként a nemzeti ősbűn jelképe. Arany János tervezett hun trilógiájának 1863-ban elkészült első részében, a Buda halálában Buda és öccse, Etele viszálya, majd testvérharca a fő motívum, amely a nemzeten belüli tragikus megosztottság kifejezője. Ady így vall róla: „Attila, híres bajnokunk” (Áldozás Attila sírján). [Ú. E.]
Attisz: Frígiai eredetű istenség, eredetileg az elpusztuló, de tavasszal újjáéledő természet szimbóluma, a természet megújító erejét képviselő ranyaistennő (Agditisz, Atragatisz, Kübelé) szeretője. A Pauszaniasz ismertette mítosz szerint a rKübelé véréből fakadó rgránátalma érintésétől foganja a szépséges fiúgyermeket Attisz anyja (Pausz. 7,17,11). A rendkívüli szépségű ifjú a féltékeny anyaistennő által ráküldött téboly következtében férfiatlanítja magát (Ovid. Fasti, IV. 223–246). (Ezért vált a tragikus önpusztítás, az öncsonkítás jelképévé.) Fenyőfává változik, amely ettől fogva Kübelé szent fája (Ovid. Met., X. 103–105) (rfenyőfa). Attisz kicsorduló véréből ibolyák nőttek, amelyek az élet s a tavasz visszatérésének szimbólumai lettek (ribolya). A római irodalomban az ifjú tragikus történetét Catullus idézi fel Attis c. művében. rAdónisz [Ú. E.]
Auora: rÉósz/Aurora
Avalókitésvara/Kuan-jin: ranyaistennő, rBuddha
azúr: A nappali rég ragyogó színe. Rómában az égistenhez, Jupiterhez kapcsolódik, akinek papjai azúrszínű ruhát viseltek (rZeusz/Jupiter). • A keresztény kultúrában a mennyei szférára utal, a kerubok, rSzűz Mária, az ég királynője és a Szentháromság színe. • A költészetben az Eszmény, a



Tökéletesség kifejezője. Mallarmé Az Azúr c. versében az Ideál szimbóluma. Ady Bolyongás Azur-országban c. versében az élet kimeríthetetlen, elérhetetlen gazdagságát jelenti: „Óh csodálatos Azurország: / Óh élet, milyen nagy és szép / Minden tájad, melyet el nem érünk.” Az éghez hasonlóan megfoghatatlan, vagy pusztán intuícióval felfogható transzcendencia jelképe Kosztolányinál: „dalolni kezdtem ekkor az azúrnak, / annak, kiről nem tudja senki, hol van, / annak, kit nem lelek se most se holtan” (Hajnali részegség). rkék [K. Zs.]
B
Baál: Az ’úr’ jelentésű szó a nyugati sémi népek isteneinek gyakori elnevezése. Alakjában természeti erők perszonifikálódtak, a föld termékenységét biztosító esőt és a pusztító vihart egyaránt megszemélyesítette (reső, rvihar). Az akkád Baál-Adad „az ég gátjának ura”. Szíria főistenét Bél-Marduknak nevezték, s az ugariti panteon élén szintén Baál állt. Mint a legfőbb istennek, az ég urának, jellegzetes attribútumai közé tartozik a bikaszarvakkal ékesített sisak és a kezében tartott rvillám (rbika). Legismertebb ábrázolása egy Kr. e. 2. ée.-ből származó ugariti sztélé, amelyen a hullámvonalakkal jelzett föld és víz felett álló Baál egy növényi hajtásban végződő, villámot szimbolizáló dárdát tart a kezében, amely a vihar termékenyítő erejét fejezi ki. A hellenisztikus korban Zeusszal azonosították (rZeusz/Jupiter). • Mivel a kánaáni őslakosság is bőséget, termékenységet biztosító istenként tisztelte, az Ószövetségben számos helyen utalnak rá mint a bálványimádás, a Jahvetiszteletnek ellenszegülő hamis hit megtestesítőjére. Hívei ellen Illés (1Kir 16,32), Izajás (Iz 46,1) és Jeremiás próféta is küzdött: az Úr ellen fordulók „Baál nevében prófétáltak” (Jer 2,8). A 2Kir 10,18–27 a Baál-hívek egybegyűjtését, szertartásuk közbeni lemészárlását, templomuk és oltáruk lerombolását beszéli el. • A bibliai felfogáshoz hasonlóan negatív értelemben, de modern jelentésben az anyagi jólét, a gazdagság jelképe Ady Ima Baál istenhez c. versében: „véres aranyak atyja.” [Ú. E.]
báb: rféreg/hernyó/báb, rpillangó/lepke
baba/bábu: Istenek, szellemek, ősök, ill. emberek kicsinyített mása, helyettesítője; lélek-jelkép. Ez jelenik meg abban a hiedelemben, hogy bábun keresztül mágiával vagy boszorkánysággal megrontható az általa



képviselt személy: amegrontandó személyt jelképező viaszfigurát meg kell szurkálni, s ezzel az illető betegségét, esetleg halálát lehet okozni (rboszorkány). •Az egyiptomiak, a kínaiak és a görögök is használtak bábukat rítusaik alkalmával. Az egyiptomi sírokban elhelyezett szolgaszobrocskák uruk túlvilági szolgálatát hivatottak ellátni. A Kronoszkultuszban a folyóba vetett káka-babák az emberáldozatot helyettesítették (Ovid. Fasti, V. 621–622) (ráldozás/áldozat, rKronosz/Saturnus). • Több európai nemzet folklórjában kapnak szerepet különféle bábuk. Általában egy isteni vagy természetfeletti lényt helyettesítenek, s ezek halálát szimbolizálják. Ilyen pl. a húshagyókedden vagy hamvazószerdán megtartott „Farsang temetése”, ill. a „Halál kihordásá”-nak nevezett szertartás, amelyet a Tavasz, a Nyár vagy az Élet megidézésének rítusa követ (révszakok). A halál kiűzésének magyarországi változata a kiszehajtás, amelyben a tűzbe vetett kiszebábu a halált, a telet szimbolizálja. A gabonababa a vetőmagot, a következő évi termés és aratás gyermekét, ill. a gabonaisten vagy gabonaanya szellemét jelképezi; az raratás utolsó kévéjéből készítették, és nagy ünneplés közepette vitték vissza a faluba. A babát gyakran sírás és jajveszékelés közben a földre tették, utána örömkiáltásokkal fölemelték, jelezve ezzel a gabonaisten halálát és újjászületését (rgabona/búza). • A Távol-Keleten rizsből készítették ezeket a babákat, és útmenti sírboltokat díszítettek velük. • A hagyományos bábszínház az egyes embertípusokat, karaktereket eleveníti meg, szimbolizálja figuráin keresztül. Gyermekjátékként szintén helyettesítőként funkcionál, a felnőtt élet szerepeinek gyakorlását teszi lehetővé. • Adynál az istenek és a sors szeszélyének kitett embert, az emberi kiszolgáltatottságot jelképezi: „Én csak bús álom-báb vagyok, / Játékos kezek rángatottja” (A kezek bábja). [A. B.]
Bábel tornya: A Bibliában szereplő építmény, amelyet az emberek azért kezdtek el építeni, hogy bebizonyítsák Istenhez hasonló hatalmukat (Ter 11,1–9). Isten azonban összezavarta az emberek nyelvét, hogy ne értsék meg egymást, és szétszórta őket a föld színén, hogy ne tudják befejezni a torony építését. rBabilon/Bábel (akkád bábili, héber bável ’Isten kapuja’) tornyának eredetét a zikkuratra, a sumerok és a babiloni építészet szent toronytemplomára vezetik vissza (rtemplom). • A gigantikus vállalkozás az emberi gőgöt és mértékvesztést, az isteni hatalom tiszteletének hiányát jelképezi, pusztulása az ember teremtette értékek mulandóságát fejezi ki,



amelynek ellentéte az isteni örökkévalóság (pl. Dante: Ist. Színj., Pokol, XXXI. 77–78; Purg., XII. 35–36). A nyelvek összekeverése, a „bábeli zűrzavar” a kommunikáció, a megértés hiányának szimbólumává vált. Keresztény értelmezésben az egységet csak Krisztus állíthatja helyre a pünkösdi csoda által (ApCsel 2,1–12), amely a népek összegyűjtésével és nyelvük azonossá tételével az égben valósulhat meg (Jel 7,9–10). A tornyot kétféleképpen ábrázolták: vagy rspirál alakban halad a csúcs felé, vagy egymásra épülő, keskenyedő emeletek formájában. (L. pl. id. Pieter Brueghel: Bábel tornya, 1563, Bécs, Kunsthistorisches Museum.) A nyelvek és a népek sokféleségét különböző embertípusokkal jelenítették meg, a munkások vezetője, felügyelője Nimród.
Bábel tornya-embléma, „Nil animis discordibus actum est” (A viszály semmit sem teremt) (Jacobus de Boschius: Symbolographia sive de Arte Symbolica, Augsburg/Dillingen, 1702).
• Vörösmarty Gondolatok a’ könyvtárban c. versében az emberi szellemi küzdelem, életcél jelképe: „Építsük egy újabb kor’ Bábelét.” Kosztolányinál a XX. sz.-i emberiség összhangjának tragikus hiányára utal: „Az én koromban: / vad, bábeli nyelvzavarok feleseltek” (Litánia). rtorony [P. I.]
babér: A mediterrán térségben honos rfa. Mint minden örökzöld növény, az örökkévalóság, a halhatatlanság kifejezője (rzöld). • A kínai hagyományban a Holdon növő babérfa alól gyűjti össze a holdbéli rnyúl azokat a gyógyfüveket, amelyekből a halhatatlanság elixírjét vonja ki (relixír). • A



görög-római hagyományban rApollón/Apollo szent növénye. A mítoszok szerint Erósz bosszújából Apollón olthatatlan szerelemre gyulladt Daphné (’babér’) nimfa iránt, aki az isten elől menekülve babérfává változott. Apollón örök szerelme jeléül szent fájává tette a babért (Ovid. Met., I. 452567). A győzelemmel elért halhatatlanságot szimbolizálja, ezért koszorúzzák meg lombjával a versenyek győzteseit, a költőket és a bölcseket. Az így megkoszorúzottak különleges kapcsolatba kerülnek az istennel, aki átadja nekik a halhatatlanságot és a titkos tudást; így válhatott Rómában a babér a szellemi dicsőség jelképévé (poeta laureatus) (rkoszorú). • A vatikáni Stanza della Segnatura egyik freskója, Raffaello A Parnasszus c. műve (1510–1511) Apollónt és a kilenc Múzsát kilenc antik és kilenc „modern” költő körében (pl. Homérosz, Vergilius, Dante, Petrarca) ábrázolja, akiknek halhatatlanságát babérkoszorú jelzi. A babérfává változó Daphné mítosza Berninit is megihlette (Apollón és Daphné, 1622–1625, Róma, Galleria Borghese). • A keresztény szimbolikában a mártíromságot és a halhatatlanságot jelképezi: Pál apostol a győztes koszorúját Krisztus hervadhatatlan koszorújával hasonlítja össze (1Kor 9,24–27). • Weöres Sándor Babér c. versében a költői hírnév kétségeiről ír. rborostyán/repkény, rMúzsák [V. E.]
Babilon/Bábel: Az ókori Közel-Kelet egyik legjelentősebb városa; több alkalommal volt birodalmi centrum. A város nevének (akkád bábili, héber bável) jelentése: ’Isten kapuja’. A babiloniak hite szerint városukat az égi Babilon mintájára rMarduk isten építtette, s lakói ezzel az elnevezéssel illették: „Bábili, az ég és föld köldöke”, tehát a földi világ középpontjának tekintették (rközéppont, rváros). Hérodotosz a világ egyik csodájaként írja le, amelynek gazdagságával, épületeinek szépségével más város nem vetekedhet. • Európában közismert szimbolikus jelentéseit az Ószövetség alapozta meg. Babilon toronytemplomához kötötték az emberi fennhéjázást jelképező rBábel tornya építését (Ter 11,1–9). A zsidó és keresztény hagyományban az emberi gőg, a pogányság, minden istenellenes földi hatalom jelképe; Jeruzsálemnek, a fényesség városának ellentétpárja. Izajás prófétánál a bűnös város apokaliptikus pusztulása olvasható (Iz 13,1–22). Dániel könyvében a fényes, de törékeny emberi mű az Isten elleni lázadás jelképe (Dán 4,27–28). Nebukadnezár, a Jeruzsálemet kifosztó, lakosai egy részét elhurcoló babiloni király álmában az egymást követő öt világbirodalom közül a babiloni-asszír birodalom az első, amelyet az



álombéli nagy szobor aranyfeje szimbolizál. A földi világhatalmakat megtestesítő nagy szobrot Isten pusztítja el, s váltja fel az örökké tartó messiási birodalommal (Dán 2,31–45). • Az Újszövetségben Babilon a korabeli legnagyobb földi hatalom, a keresztényüldöző rRóma szinonimája (1Pét 5,13). A Jelenések könyvében a „babiloni nagy parázna” kifejezés Róma erkölcstelenségére, Isten elleni vétkeire utal: „A nagy Babilon a föld utálatra méltó kicsapongásainak anyja” (17,6). Pusztulása Róma, s egyben valamennyi, Isten törvényeit megszegő földi hatalom, az emberi gonoszság és bűn felett aratott isteni diadal (Jel 18,2–1) (rapokalipszis). • Danténál a babiloni száműzetés a földi élet, tehát a város maga az evilág, szemben a tiszta, mennyei szférával (Ist. Színj., Paradicsom, XXIII. 134). Bod Péter Szent Irás’ értelmére vezérlő magyar leksikonában (1746) Babilon
„Ábrázolja azt a’ Várost, Gyülekezetet, a’melly sok jóval gazdagnak tartja magát, kereskedik a’ Lelki dolgokkal, a’ holott a’ Lelki Izrael fogva tartatott, de az Isten’ Beszéde’ világánál onnan kivezéreltetett, s vezéreltetik ama’ szerint”. • A magyar költészetben a bibliai jelentések lelhetők fel: elsősorban a romlottság, anyagiasság képe, pl. Ady Sötét vizek partján és Mammon szerzetes zsoltára c. verseiben. A jakobinus dalában az elnyomó hatalmat jelenti: „A szolga-népek Bábele.” [Ú. E.]
bagoly: Éjszaka vadászó ragadozómadár. Jelentései szerint két bagolyfajtát különböztethetünk meg. Általában a kistestű kuvikhoz kapcsolódnak a negatív jelentések, míg a fülesbagoly a pozitív értékek hordozója. A kuvik a legtöbb ősi kultúrában a vészhozó, a halálhírnök; a gonoszság, a bűnözés, a vakság megtestesítője, így a keltáknál, Kínában, Egyiptomban, Indiában, Japánban, Mexikóban és Etiópiában. • A görög-római kultúrában a fülesbagoly a bölcsesség szimbóluma; Pallasz Athénével hozták összefüggésbe („bagolyszemű Pallasz”) (rPallasz Athéné/Minerva). A könyvhalomra telepedő bagoly az istennő jellegzetes attribútuma. A kuvik viszont vészhírhozó rmadár: „bagoly, mely a földi lakók számára iszonyjel” (Ovid. Met., V. 550). Julius Caesar halálának is kuvik a hírnöke (Met., XV. 791). • Az ókeresztény ábrázolásokon a hitetlenséget, a harácsolás és a restség bűnét jelenti; a romanikában a démonikus erők szimbóluma. Szt. Jeromos attribútumaként a bölcsességre utal. • A néphagyományban is a halálhoz kapcsolták; boszorkánymadárnak nevezték és varázserőt tulajdonítottak neki (rboszorkány). A bagoly kísértetállat; halottak szelleme is megjelenhet benne. Ugyanakkor napjainkig megmaradt a tudással



kapcsolatos értelmezése: az éjszakát átvirrasztvó tudósok és diákok madara. • A középkori angol irodalomban a Bagoly és a csalogány c. tankölteményben a régimódi, mereven vallásos életforma jelképe. A Medici-kápolna Éjszaka c. szobrán (Michelangelo, 1526–1531) a bagoly az réjszaka attribútuma.
Goya: Ha az értelem alszik, előjönnek a szörnyek c. művén (Caprichossorozat, 1797–1799, Madrid, Prado) az éjszakai rémálmokra utal.
Csokonai Konstántzinápoly c. versében a sötétség madara; az értelmetlen vallási fanatizmus megtestesítője: „Denevér babona! Bagoly vakbuzgóság!” rfény/világosság és sötétség [K. Zs.]
Bak csillagkép: Az európai asztrológiában a tizedik állatövi jegy. A Bak
hava a téli napforduló hónapja: december 22.–január 20. Jele: Ábrázolása: elöl kecske, hátul hal keveréklény. Halteste Krisztust, kecskefele az ószövetségi bűnbak képét idézi (rhal, rkecskebak). Eredetileg a mezopotámiai Éának, a föld, a vizek és a déli égbolt urának a jelképe volt. Több európai nép őrzi téli napfordulós ünnepeinek pogány hagyományait, amelyek a termékenységvarázslással és a halottkultusszal voltak kapcsolatban. Bolygója a rSzaturnusz bolygó, az elemek közül a földhöz kapcsolódik. A zodiákus ember ábrázolásán a térdhajlékra esik, így az ízületi bántalmak befolyásolója. Álomfejtésekben előforduló jelentései: kéjvágy, termékenység, gazdagság, ostobaság, csalfaság a szerelemben. Az asztrológiai hagyomány az anyagiasság, a rendszerezési képesség, a



bölcsesség, a céltudatos, szívós kitartás, a megfontoltság és az önösség tulajdonságait kapcsolja a Bak jegyéhez.
Bak csillagkép (illusztráció, Giovanni Battista della Porta: Della Celeste Fisonomia, Padova, 1623).
rállatöv [Ú. E.]
bakkhanália: rorgia/karnevál, rbakkhánsnők/mainaszok
bakkhánsnők/mainaszok: A görög mitológiában Dionüszosz (rDionüszosz-Bakkhosz/Liber-Bacchus) ünnepén a kizárólag a nők számára tartott kultuszokban a misztikus-orgiasztikus egyesülés, a civilizálatlan vallásosság, az önkívület és a mámor megtestesítői. A hosszú köntösben, mereven hátravetett fejjel, repkénykoszorúsan és kezükben thürszosz-bottal ábrázolt nőket leggyakrabban „őrjöngő”-nek nevezték (rborostyán/repkény, rthürszosz). A bakkhánsnők Dionüszosz kíséretét alkották, és az isten által rájuk küldött téboly hatására kultikus emberáldozatot is bemutattak. A hagyomány szerint Orpheuszt, Apollón követőjét is ők tépték szét (rOrpheusz). Euripidész Bacchánsnők c. tragédiájában a tomboló thébai nők kara az isteni megszállottság megtestesítője: „Fenyőfáklya tüzét emeli Bakkhosz a légbe s rázza thürszosza csúcsán, rohannunk s keringve szállnunk lök előre, rialogva siettet” (146–150).



Bacchikus menet (neoattikai márvány dombormű Herculaneumból, Kr. e. I. sz., Nápoly, Museo Nazionale).
• A reneszánsz és barokk festészetben gyakran megjelenített bakkhánsnők Dionüszosz-Bakkhosz, a bor és mámor istenének, valamint Ariadnénak a kíséretében láthatók a vidámság és az életöröm kifejezőiként (Tiziano: Bakkhosz és Ariadné). • Babits Mihály Bakhánslárma c. versében a
tomboló, „éji” nők zaja a szenvedély kifejezője: „Lelkemben bakhánslárma tombol / és mint a bakháns-asszonyok / lihegnek szenvedélyeim.” rorgia/karnevál, rtánc [A. D.]
Bakkhosz/Bacchus: rDionüszosz-Bakkhosz/Liber-Bacchus
baldachin: Eredetileg textilből (pl. bagdadi selyemből) készült, hordozható díszes mennyezet; trónus, oltár fölött emelt sátortető. Elnevezése Bagdad olasz nevéből (Baldacco) származik. Formáját később a kőépítészet is átveszi. A védelem szimbóluma, menedéket biztosít annak, aki alatta helyezkedik el. Királyi, uralkodói hatalmat is jelenthet. Ebben az értelemben a világ középpontja, kisugárzó erő (rközéppont). A négyszögű baldachin a földdel és a földi javakkal kapcsolatos, míg a rkör alakú az égi javakkal. • A hinduizmusban a rnégyzet alakú baldachin apapoké, a kör alakú pedig a királyoké. • A buddhizmusban a megvilágosodás szent fájára utal (rfüge/fügefa); a rnyolc szerencsés jel egyike. • A zsidó liturgiában az esküvői szertartást végzik baldachin alatt. • A keresztény templomban az oltáriszentséget védi (roltár, rszentségtartó); a menny mikrokozmikus mása (Bernini: Baldachin, 1624–1633, Róma, San Pietro). rernyő, rsátor [P. E.]
bálna: Az róceán legjellegzetesebb állata. A vizek hatalmát, az egyéni és univerzális regenerációt, de az elnyelő sírt is képviseli. Más állatokhoz (pl. relefánt, rteknős) hasonlóan a világ hordozója. • A muszlim hagyományban a föld egy angyal vállán, az angyal egy sziklán, a szikla egy bálnán, a bálna



a vízen, a víz a levegőn, a levegő a sötétségen nyugszik, és az egész szerkezet a bálna mozgásától függ. Ősi legendák szerint (pl. Szindbád hajóstörténeteinek egyikében) a tengerészek szigetnek nézték a tengerben úszó bálnát, kikötötték hozzá a hajót, és az állat lehúzta őket a mélybe. Ezekben a legendákban a Gonosz szimbóluma, amely a kárhozat felé vonja az embereket. • Gyomra halál és újjászületés. A Jónás prófétát elnyelő nagy halat is tekintették bálnának (Jón 2,1–2). A kereszténységben az ördögöt jelenti; állkapcsa a Pokol kapuját, gyomra pedig a Poklot (ralvilág/Pokol).
Krisztus feltámadása – Jónás kiszabadulása (Biblia Pauperum, 1330 k., Bp., Szépm. Múz.).
• A XIX. sz.-i politikai karikatúrákban a telhetetlen angol tengeri hegemónia szimbóluma. Melville Moby Dick, a fehér bálna c. műve a bálnavadászatban az ember és a természeti erők küzdelmét ábrázolja. • Ady az ember kiszolgáltatottságát hangsúlyozó isteni hatalom jelképeként említi: „Óh, Istenünk, borzasztó Cethal [...] Roppant hátadon táncolunk mi” (A nagy Cethalhoz). rhal, rLeviatán [P. I.]
balta: rbárd/balta
bambusz: Dél- és Délkelet-Ázsiában őshonos, a pázsitfüvek családjába tartozó növény. Szimbolikája a keleti kultúrákban igen gazdag. A hajlékony, ég felé törő, egyenes szárú növény az alázat, a rugalmasság, az alkalmazkodás, a tökéletes ember szimbóluma, aki meghajol a vihar előtt, majd újra felemelkedik. Az áradó víznek ellenálló nád, amely „időt ismer,



megalkuvást, / hajlékony és szelíd”, a bölcs uralkodó példája (Nád és fa, Mahábhárata, XII. 113). • A buddhizmusban szárának üressége révén – a szív ürességét kifejezve – az aszketizmust, a belső lemondás erényét is jelképezi, zizegő hangja pedig az áhítat és a megvilágosodás szimbóluma. A ragaszkodást és a hitvesi egyesülést, valamint soványsága miatt az öregembert is jelenti. • Az évszak-ábrázolásokban a tél jelképe, általában verébbel együtt ábrázolják (révszakok). A bambuszdomb az életöröm, a bambuszerdő pedig az akadály, a bűnök erdeje, amelyen csak a rtigris, a spirituális hatalom szimbóluma tud áthatolni. A csan (zen) buddhizmus befolyása alatt álló Szung-korszak egyik fő festészeti témája. A bambuszfestészet a kalligráfiához áll közel; letisztult, egyszerű formakincse az intuitív észlelést hivatott elősegíteni.
Li Kan: Bambusz (XIII. sz. vége–XIV. sz. eleje, Kansas City, Nelson Art Gallery, Atkins Museum).
• A bambusz Távol-Keleten, Japánban és Indiában egyaránt jelképezheti a világtengelyt, amely az ősi vizekből nőtt ki. rfuvola/furulya/síp, rnád [Ú. E.]
barack/őszibarack: A Közel-Keleten (kajszibarack), ill. Ázsiában (őszibarack) őshonos fa. A sárgabarack az önmegtermékenyítés, a kétneműség szimbóluma. • A kínai hagyományban a halál és a félénkség kapcsolódik a sárgabarackhoz. Az őszibarackfa a halhatatlanság, az élet fája, a tavasz, a fiatalság, a házasság, a gazdagság és a báj megtestesítője. A legenda szerint Hszi-vang-munak, a Jáde-hegy istennőjének kertjében nőnek a halhatatlanság fái, amelyek háromezer évenként egyszer teremnek, s e gyümölcsökből készül a halhatatlanság elixírje (relixír, rkert). A hagyomány az őszibarackkal azonosította ezeket a gyümölcsöket. Souhszingnek, a hosszú élet istenének attribútuma, aki őszibarackból született. A japánoknál a barackfa a tisztaság és a hűség fája. • Illatos zamatú gyümölcse miatt a fa az antikvitásban az ízlelés szimbóluma volt. rgyümölcs/termés [Ú. E.]



bárány/juh: Már az őskori időktől háziasított, hegyvidéki eredetű, kérődző, vastag gyapjas állat, melynek legősibb jelentése a termékenységhez kötődik. A nomád népek a tavaszünnepen feláldozott báránnyal a nyáj termékenységét kívánták biztosítani. Tulajdonságainál fogva a jámborság, a szelídség, az engedelmesség, ugyanakkor az együgyűség és a butaság megtestesítője. A domesztikáció egyik első haszonállata, különösen a belsőés kis-ázsiai népeknél érték: húsa, gyapja a megélhetés forrása, a gazdagság jelképe. • Már egy sumer költemény is ezt a jelentést hangsúlyozza: „A juh s a gabona fénylőn jelentek meg. / Az égben náluk található a bőség, / az Országban náluk található az élet lehellete” (Juh és gabona). • Az raranygyapjú, az aranyszőrű bárány eredetileg perzsa motívum (a görög mitológiában az rargonauták mítoszának központjában is az aranygyapjas kos áll). • Az Ószövetségben a juh vonatkozhat a népre, pl. Izajásnál a „tévelygő juhok” az erkölcsi eltévelyedésben lévő emberek (Iz 53,6). A bárány rÁbel áldozati állata, amely tetszésre talál az Úrnál, szemben rKáin gabonaáldozatával. Az áldozati bárány vére védi meg a választott népet az Úr haragjától, amely így csak az egyiptomiakat sújtja (Kiv 12,1–14). Míg az egyiptomiak elsőszülöttjeiket veszítik el, addig az izraelitákat a helyettesítő bárányáldozat vére –ajtajukra kent jelként – megkíméli (rpiros/vörös, rvér). Ennek hagyományaként a Pászka ünnepéhez a kovásztalan kenyér mellett abárány feláldozása és elfogyasztása is hozzátartozik. A bárányáldozat a zsidó nép egyiptomi fogságból való szabadulásának jelképévé vált. • Ebből a helyettesítő áldozatfunkcióból bontakozott ki a keresztény bárány-szimbolika. A keresztény teológia az ószövetségi kinyilatkoztatás csúcsaként, rJézus Krisztus szenvedésének és megváltó tettének tipológiai előképeként értelmezi az Izajás könyvében olvasható, az Úr szolgájáról szóló negyedik éneket (52,13–53,12). Ebben a Szolga szenvedése engesztelő áldozat az emberek bűneiért: „Megkínozták, s ő alázattal elviselte, [...] Mint a juh, amelyet leölni visznek, vagy mint a bárány elnémul [...] bűneink miatt halállal sújtották” (Iz 53,8–10). A nyugati kereszténységben az Agnus Dei (Isten báránya) a legkorábbi Krisztus-szimbólum, amelynek bibliai megalapozását Keresztelő Szt. Jánostól eredeztetik: „Nézzétek, az Isten Báránya! Ő veszi el a világ bűneit” (Jn 1,29).



Agnus Dei (dombormű, XIII. sz., Ják, bencés apátsági templom, déli kaputimpanon).
• A Jelenések könyvében szereplő, föláldozott és megdicsőült Bárány a keresztény (bárányhoz kapcsolódó) ikonográfiai hagyomány meghatározó forrása (pl. az evangélista-szimbólumok övezte Bárány a hétpecsétes könyvön; a Sion hegyén, az élet vizének forrásánál álló Bárány; a vérét felfogó serleggel ábrázolt bárány) (rapokalipszis). A keresztes zászlóval, koszorúval ábrázolt Bárány Krisztus feltámadását szimbolizálja. A Van Eyck fivérek genti oltárán az alsó középtábla főalakja az áldozati Bárány. Pál apostol az Úr és a választott nép közötti, a Pászka ünnepében is kifejeződő szövetség Krisztus általi meghaladását hirdette: „El a régi kovásszal, hogy új tésztává legyetek... Hiszen húsvéti bárányunkat, Krisztust feláldozták” (1Kor 5,7). Ebben az értelmezésben Krisztus, az áldozati Bárány húsvéti megünneplése egy új szövetségkötés jelképe, a keresztény hitben való újjászületés ígérete. • Lélek-szimbólumként a hívekre utal; Krisztus első tanítványait is a bárányokhoz hasonlítja: „Úgy küldelek titeket, mint bárányokat a farkasok közé” (Mt 10,16). Az ókeresztény és a román művészetben a keresztet vagy Krisztust közrefogó tizenkét bárány az apostolokat jeleníti meg (pl. a római San Clemente apszismozaikján) (rapostolok). Péter apostolnak a „Legeltesd bárányaimat [...] juhaimat” (Jn 21,15–17) szavakkal adja át Krisztus a főpásztori hatalmat; ebben a vonatkozásban a hívő lelkek összességét jelenti (rJó pásztor, rpásztor). Aravennai San Apollinare in Classe-bazilika apszismozaikján (VI. sz.) Szt. Apollinaris püspök alakját juhok veszik körül. Az ikonográfiai hagyományban a teológiai erények közül a Szeretetnek, a szentek közül Szt. Ágnesnak az attribútuma. • A reneszánsz Madonna-képeken gyakran a gyermek Keresztelő Jánossal együtt megjelenő bárány Jézus eljövendő szenvedéseire és Megváltó-szerepére



utal (Leonardo da Vinci: Szent Anna harmadmagával, 1510, Párizs, Louvre). • William Blake költészetében a szerető Isten jelképe, míg a haragvó Istent a tigris szimbolizálja. Pilinszkynél a szenvedés és a hit szimbóluma (Ismerem); Introitusz c. versében az apokaliptikus Bárány jelenik meg: „A bárány az, ki nem fél közülünk, / egyedül ő, a bárány, kit megöltek.” ráldozás/áldozat, rfarkas, rkos [Ú. E.]
bárd/balta: Rövid nyelű, széles pengéjű kéziszerszám, amelyet fegyverként is használtak. Az ég isteneinek szimbóluma; a hatalmat, a mennydörgést, az reső és a rvihar termékenyítő erejét fejezi ki. • A germán hitvilágban az Égisten által küldött rvillám jelképe; ebben az értelemben látható az időjárást igazgató istenségek kezében. A világegyetem központjának, tengelyének tekintették. • A hettita kétélű balta Tesubnak, a napistennek és a mennyek urának attribútuma, a korlátlan uralom jele. • A hinduizmusban a fával és a fújtatóval együtt a tűzisten attribútuma. • Kínában igazságot, ítéletet, tekintélyt, büntetést jelent. Házassági ceremóniákban a két család közti közvetítő ember jelképe, aki két fatörzsből kis ágakat vág le, és abból készít rőzseköteget. • A krétai kétélű balta, a labrüsz feltehetően a korlátlan uralmat, az istenség hatalmát és jelenlétét szimbolizálta. A minószi ranyaistennő attribútuma volt.
Kétélű bárdot ábrázoló váza a knósszoszi palotából (Kr. e. 1400).
• Az antikvitásban rZeusz/Jupiter jelképe; a mítosz szerint feje baltaütéstől nyílt meg rPallasz Athéné/Minerva születésekor. • A keresztény szimbolikában a fák gyökerére helyezett fejsze az Utolsó ítélet jelképeként



szerepel: „A fejsze már a fák gyökerén van. Minden fát, amely nem terem jó gyümölcsöt, kivágnak és tűzre vetnek” (Mt 3,10). Mártíriumot is kifejezhet, az apostolok közül Szt. (Júdás) Tádé, Szt. Máté és Szt. Mátyás attribútuma mint vértanúságuk eszköze. Ácsszerszámokkal együtt Szt. Józsefet, Szűz Mária férjét jelzi. • A magyar szent királyok közül a lovagszent László király attribútuma a bárd.
Patrona Hungariae a magyar szent királyokkal (Zágrábi Missale, Velence, Petrus Lichtenstein, 1511).
• A céhes heraldikában a szerszámot használó mesterségekre, többek között a bognárokra utal.
A pápai bognárok címeres zászlaja (1836, Pápa, Helytört. Múz.).



• Politikai szimbólumként is szerepel: Rómában a vesszőköteg közé helyezett bárd a hatalom jelképe volt, szerepét Lucretius is említi (A természetről, III. 994); a korai francia köztársaság címerének középső képét is ez alkotta, s az olasz fasizmus is átvette ezt a szimbólumot (rág/vessző). • Nagy László Játék karácsonykor c. versének kezdősoraiban összegződik a bárd ősi, viharhoz, villámláshoz kapcsolódó és keresztény szimbolikája: „Bárd az ég is, meg-megvillan, / lelkeket irtana.” rkalapács, rkard [Ú. E.]
bárka: rhajó/bárka
barlang: A hegyekben, a földkéreg kőzeteiben kialakult természetes üreg. A barlangoknak az őstörténeti korban játszott kultikus szerepét a barlangfestmények és a szobormaradványok tanúsítják. A nyugat- és északeurópai neolitikum megalitikus kultúrájának jellegzetes építményei, a kőlappal lefedett, függőleges kőtömbökből álló dolmenek (’kőasztal’) valójában mesterséges barlangok, amelyek feltehetőleg sír- és kultuszhelyül szolgáltak. A barlang a védelmet, valamint a lét legalapvetőbb misztériumait, a születést és a halált jelképezi. Mint a termőföld anyaméhe, amely életet bocsát ki magából, és mindent magába fogad, kapcsolatban áll az ranyaistennő ’szülő’ és ’befogadó’ jelentésével (ranyaméh, rföld). Például a burjátok „Anyaöl” nevű barlangrendszerét (Alhan, Csitai terület) kultikus tisztelet övezte: a fogamzást és a gyermekáldást segítő védőistenségek lakhelyének tartották. Szemben a rhegy férfiúi princípiumot kifejező jelével, a barlang mint női princípium jele a lefelé csúcsosodó rháromszög. Számos szakrális művészet mesterséges barlangok kivájásával alakított ki kultikus tereket. Pl. II. Ramszesz sziklatemploma Abu Szimbelben (Kr. e. 1200 k.); buddhista barlangszentélyek (csaitja) és barlangkolostorok (vihara) rendszere Adzsantéban (Kr. e. II. sz.–VI. sz.). • Az antikvitásban több isten születése és neveltetése kötődik a barlanghoz (pl. rZeusz/Jupiter, rHermész/Mercurius, rMitra/Mithrasz). Rejtettsége a belső, ezoterikus tudást is jelképezi, rApollón/Apollo delphoi jóshelye, az omphalosz, barlangban található (rköldök). A püthagoreusok beavatási szertartásai is barlangokban zajlottak, amelyeknek boltozata a kozmoszt jelképezte. Platón Államának híres barlang-metaforájában az érzéki, tapasztalati világ szimbóluma, amely csupán homályos, korlátozott tudást tesz lehetővé (VII. 514a–515a) (rárnyék). Vergiliusnál az alvilág bejárata (Verg.Aen., VI. 237–241) (ralvilág/Pokol). A Mithrasz-kultuszban betöltött



szerepéről így írPorphüriosz: „A barlang magát a Mitra-teremtette világmindenséget jelképezte, és benne képviselve volt, szimbólumai által, a világmindenség valamennyi tája, eleme, arányos elrendezésben” (A nümphák barlangjáról, 6). • Hagyományos jelentései a keresztény szimbolikában is megjelennek. A Jézus születése- és a Krisztus sírba tételetémát barlangban is ábrázolták (Jakab-ősevangélium, XIX. 2; apokrif Tamás-evangélium). A katakombák, a barlangsírok mesterséges változatai temetkező- és gyülekezeti helyként egyaránt szolgáltak. A remeték és szerzetesek barlanglakhelyei az emberi civilizáció, az evilág elutasítását jelképezték (pl. Bűnbánó Szt.Mária Magdolna legendája, Legenda Aurea). A barlang anyaistennőkhöz kapcsolódó jelentései egyes Madonnaábrázolásokon (Leonardo: Sziklás Madonna, 1483–1486, Párizs, Louvre) és a Madonna-jelenések legendáiban éltek tovább (pl. barlangban bukkantak rá a pásztorok a montserrati Fekete Máriára, amelyet a legenda szerint Szt. Lukács evangélista készített Mária hű képmásaként). • Dante Isteni Színjátékában a megtisztuláshoz, újjászületéshez vezető hely: Dante és Vergilius egy barlangon át jut ki a Pokol mélyéről, és lép be a Purgatóriumba (Pokol, XXXIV. 127–134). A középkori Tannhauser-monda Vénusz-barlangja az érzéki, testi gyönyörök szimbóluma (Wagner: Tannhauser). Heine Németország c. művében megjelenik az a legenda, amely szerint a Kuffnauser-hegy belsejében él Rőtszakállú Frigyes, akitől a német nép az újjászületést várja. • Ady világháborús költészetében a menekülés, a védelem szimbóluma: „Óh bújni barlangokba, / Mélybe, lágyba és sokba” (Óh bújni barlangokba). [Ú. E.]
barna: A rföld színe; ebből adódik anyaság-karaktere. Mint anyagi szimbólum, az ösztönszféra kifejezője. Már az ókorban felveszi a ’vezeklés’, az ’egyszerűség’, az ’alázat’ értelmet. • A középkorban ehhez az alábbi jelentések társulnak: ’hallgatagság’, az ’evilági hívságok megvetése’, ’szegénység’; ezért lesz a ferences szerzetesrend öltözetének színe (rszürke). • A német nemzetiszocialista mozgalom színeként („barnaingesek”) a hitleri fasizmus egyik ismertetőjegyévé vált. rszínek [K. Zs.]
Baubó: Görög mitológiai alak. A Démétér (rDémétér/Ceres) eleusziszi termékenységkultuszához kapcsolódó mítoszok szerint az istennőt obszcén tréfával megnevettető szolgáló. Priaposz, a fallikus isten (rfallosz) női



megfelelője; a fennmaradt ábrázolások alapján a megszemélyesített rvulva. Attribútuma a koca (rdisznó/vaddisznó). • Goethe ekképpen említi: „Vén Baubó is jő szaporán; / Lovagol egy kövér kocán” (Faust, I. Boszorkányszombat). [Ú. E.]
baziliszkusz: Mesebeli állat. Plinius szerint Lybiából származik, kígyóhoz hasonlít, és fehér diadémszerű folt van a fején (Nat. hist., 8.37). Neve görögül ’kis király’-t jelent.
Baziliszkusz (német fametszet, 1510).
• Lehelete mérgező, tekintete halálos. A Bibliában a gonosz megtestesítője (Iz 14,29). Egyike az Isten által eltaposott ellenségeknek. A középkori bestiáriumok szerint kakas-sárkány-gyík keveréke, amely varangyosbéka által kiköltött idős kakas tojásából keletkezik, és a saját tükörképe láttán pusztul el. Bosch Szent Antal megkísértése c. oltárképén (1505–1506, Lisszabon, Museu Nacional de Arte Antiga) látható baziliszkusztojás. Általában koronás kígyóként ábrázolják. A bűn (főleg a luxuria), az ördög, a halál, az rAntikrisztus szimbóluma, majd a lutheránus irodalomban a pápaságé is. A középkor végén a szifiliszt a baziliszkusz mérgének nevezték. • A királyi hatalmat jelképezi, amely eltiporja azokat, akik nincsenek iránta kellő tisztelettel. A létezés azon halálos veszedelmeit jelképezi, amelyeket nem lehet rögtön észrevenni. • Az alkímiában a pusztító rtűz jele, amely az anyagok transzmutációját előzi meg. • A



baziliszkuszban való hit a szemmel verés hiedelmének változata. (Kialakulásában szerepet játszhatott a kígyók igézőnek tartott szeme.) • Jung egyes követői számára a tudattalan erejét szimbolizálja a baziliszkusz gonosz, pusztító tekintete. • Balassi Bálint Vitézek karjokkal... kezdetű versében szintén a baziliszkusz halálos tekintetét említi: „Csak az szép leányok s az basiliscusok, hogy a szemekkel ölnek.” rgyík, rkígyó [Eö. A.]
bazsalikom: Gyógynövény, amelyről azt tartják, hogy leveleinek mágikus ereje van. A gonosz szellemek elleni védelemre használják. Hatásos vágás, zúzódás gyógyítására. Temetési rítusokban is használatos. A virágnyelvben a tisztes szegénység szimbóluma. rgyógynövények [P. I.]
Behemót: rvíziló, rLeviatán
béka: Eredetileg a termékenység és a gazdagság kifejezője volt. Természetes lételemei folytán a nedvesség és az átváltozás szimbóluma; víztől örökké nedves bőre a megújulást jelenti a kiszáradással, a halállal szemben (rvíz). • Az egyiptomi mitológiában a Nílus zöld békája a rfolyó áradására, a megújuló életre, a termékenységre és a bőségre utalt. Íziszhez, az újszülöttek és anyák védőistennőjéhez, valamint Heket termékenységistennőhöz társították (rÍzisz). Az I.sz.-i pannóniai Íziszkultusz egyik emlékén, az egyedi rézkancsón az istennőt övező, lóháton ülő békák láthatók (Bp., MNM). • A kínaiak holdistennek tekintették, lábai a rHold fázisainak alakulását jelképezték; az esőt, a nedvességet, a gazdagságot és a pénzszerzést kötötték hozzá. Ünnepét, amely egyben a házasulandók ünnepe is volt, szeptemberben vagy októberben, holdtöltekor tartották. • Az antikvitásban időjós szerepében Apollónhoz kapcsolták. A felfuvalkodottság megtestesítője (pl. az Aiszóposz-, ill. Phaedrus-mesében). A karikatúrává torzított politikai harc jelképe Homérosz Békaegérharc c. vígeposzában. • Ókeresztény felfogásban az egyiptomi termékenységi és születési-újjászületési jelentéssel összefüggésben a feltámadás szimbólumaként is szerepel. Erről tanúskodik egy VII. sz.-i kopt kultikus békamécses, amelyen egy béka hátán látható kereszten görögül a következő felirat olvasható: „Egó eimi anaszteszisz” (Én vagyok a feltámadás). A hieroglifákat elemző reneszánsz kori emblémaszerzők hasonlóan szerepeltetik a békát műveikben: „Vissza az új tavaszon tél-sírjából jön a béka: / Új, más emberré így születik meg a holt” (N. Reusner, V. Solis, J.



Amman, T. Stimmer: Emblemata). • Gyakran visszatetszést keltő alakban jelenik meg, bűnöket (fösvénység, kevélység, paráznaság, eretnekség, irigység, igazságtalanság) testesít meg. A lőcsei templom hét főbűnt ábrázoló falképén pl. a fukarságot megjelenítő figurák békán lovagolnak.
Hendrik Goltzius–Jacob Matham: A Kapzsiság (A hét főbűn rézmetszetsorozatból, XVI. sz. vége–XVII. sz. eleje, Bp., Szépm. Múz.).
• Ördögi jelentése az Ótestamentumból veszi eredetét. Az Úr Mózesen keresztül fenyegeti meg Egyiptomot: „Ha nem engeded, hogy kivonuljanak, akkor Egyiptom földjét békával sújtom” (Kiv 7,27). A Jelenések könyvében a tisztátalan lelkek jelképe (16,13). Bosch Poklot megjelenítő képeinek gyakori motívuma, pl. a Szent Antal megkísértése c. triptichonján látható békafigura az ördögi fajtalanság megtestesítője (1505–1506, Lisszabon, Museu Nacional de Arte Antigua). • Jellegzetes állata volt a középkori mágiának és boszorkányságnak (rboszorkány). Ha két kis szarvval festették meg, magát az ördögöt jelentette (rördögök/démonok). Leonardo Medusza c. képén (1475, Firenze, Uffizi) a „megszállott” alak szájából kirepülő békák a gonosz szellemek kiáramlására utalnak. • Az alkimista ikonográfiában a természet sötét oldalát, alsó, de termékeny rétegét, az üledéket, a földi anyagot jelképezte. • A magyar folklórban a szerelmi varázslat (a szoknya alsó szegélyébe varrt béka a szoknya viselőjének a szeretett férfi hűségét biztosította), a gyógyítás, valamint a rontás megelőzésének és megszüntetésének eszköze volt. rkígyó [Eö. A.]



belek: Az ókori Mezopotámiában jóslásra használták az áldozati állatok belét. • Egy sumer eposz tanúsága szerint Gudea enszi a templomépítés előtt „állatot áldoz, / az állat bensőjében vizsgálódik” (Ningirszu isten házának építési éneke, hárfára, A. 13:16–17). • Egyiptomban szintén mágikus erőt tulajdonítottak a beleknek; a balzsamozás során kivették őket a halott testéből, és egy urnába zárták. Az ábrázolásokon az rurna a halott lelkének túlvilági útjára utaló bárkán látható (rhajó/bárka). Úgy vélték, a démonok és a szörnyek az urna és a benne rejlő mágikus erő megszerzésére törekednek. • A rómaiak szintén gyakorolták az áldozati állatok beleiből való jóslást. • A keresztény ikonográfiában mártírhalált szimbolizál; a nyársra feltekert bél Szt. Erazmus attribútuma. rhas/gyomor, rmáj és epe [K. J.]
Bellerophontész: rPégaszosz/Pegasus
betű/írásjel: Az írásbeliség alapvető jel-egysége. A szóhoz, ill. a könyvhöz hasonlóan a világegyetemről való tudás, a titok, a misztérium birtoklásával a szellemi hatalom megtestesítője. Fogalmak rövidítéseként is állhat, így a fogalom jelentéseit a maguk teljességében hordozhatja (pl. ideogrammák). Az írás mágiája abban áll, hogy csak a beavatottak – az adott írásjeleket olvasni tudók – számára megfejthető jelrendszer, amely a valóságot külső hasonlóságok nélkül, önkényes jelekkel képezi le. • Az emberi történelem legrégebbi írásrendszere, a sumer ékírás piktogramok fokozatos egyszerűsödéséből alakult ki. Az írnoki tudás dicsérete c. sumer mű ekképpen magasztalja az írástudást: „Az írnoki tudás gazdag tárház, / Amanki titkos bölcsessége: / fáradozzál érte lankadatlan.” • Az egyiptomi hieroglifaírás huszonnégy mássalhangzóból áll, amelynek jeleit számos képjel is kiegészíti. A hieroglifák templomépületeken, szobrokon való megjelenése szakralitásukat bizonyítja. Az írásművészet esztétikailag és rendeltetését illetően alacsonyabb foka a hieratikus írás, amelyet papiruszon – azaz nem az örökkévalóságnak, hanem profán, gazdasági célra használtak az írnokok. Mivel a hieroglif jelek ismerete csak a papság, a szellemi elit birtokában volt, az írásjegyek tudása egyszersmind hatalmat, társadalmi rangot is jelentett. • A kínai és a japán írásjegyek esztétikai értéke is igen fontos. Az írás valóságos képzőművészet (pl. a kalligráfia szerepe a zen buddhizmusban). • A rúnák a germánok ősi, mind szavakat, mind betűket jelölő írásjegyei. Az Edda szerint Ódin kilenc napig függött a



világfán, az Yggdraszilon, önmagát áldozva, hogy magához vehesse a rúnákat (A fenséges beszéde, 138–141), így lesz a „Rúnák Atyja” (Baldr
álmai, 3). Az Edda Második Gudrún-éneke (22) és a Szigdríva-ének (5–19) a rúnák mágikus erejét hangsúlyozza. • Az ősi eurázsiai írásjegyekkel rokonítható székely rovásírás betűjelei is egyes hangalakoknak felelnek meg. • A szó teremtő erejét (Ter 1,3) valló zsidó hagyomány szerint a betűben transzcendens erő testesül meg, ezért Isten teremtő erejének szimbóluma. Az ószövetségi Siralmak könyvének 1–4. része a zsidó ábécé huszonkét betűje szerint tagolódik, s az egyes bekezdések elnevezését a betűk nevei alkotják (az áleftől a távig). • A Kabbala részletesen kidolgozta a héber ábécé huszonkét betűjének és azok számértékeinek szimbolikáját. Míg a magánhangzók a szellemi princípium, a mássalhangzók az anyagi princípium jelképei. A szefirot tíz egységéhez szintén rendeltek betűjeleket (rszefirá/szefirot). • A keresztény hagyományban Krisztus szimbólumaként is megjelenhetnek egyes betűjelek. Pl. a görög ábécé első és utolsó betűje: „alpha és ómega [...] a kezdet és vég” (Jel 1,8) Krisztus és az Atya egylényegűségének szimbóluma (ralpha és ómega). Az ún. krisztogram, az X (khi) és a P (ró) – a Krisztus görög nevének kezdőbetűiből kialakított betűjel – a kereszténység első századában gyakori ikonográfiai motívumként szerepelt.



Bronz krisztogram (IV. sz.).
• Az IHS betűjel eredetileg szintén Jézus görög nevének rövidítése volt, amelyet kései latin olvasatai különböző jelentésekkel ruháztak fel (pl. Iesus Hominum Salvator [Jézus az emberek megváltója]; jezsuita értelmezésben Jesum Habemus Socium [Jézus a mi társunk]). Az ókereszténység akrosztichonja, betűszava, az IKHTHÜSZ (’hal’) a görög Jészusz Khrisztosz Theu Hüiosz Szótér (Jézus Krisztus, Isten Fia, a Megváltó) kifejezés kezdőbetűinek összessége. A rhal Krisztus-szimbólummá válásának egyik alapja ez a betűszó, amely arra is emlékeztet, hogy Jézus lelkeket halászik, lelkeket ment meg az örökkévalóságnak (rhalász/halászat). A Krisztus keresztjének tetején látható tábla akrosztichon-felirata: INRI (Iesus Nazarenus Rex Iudeorum – názáreti Jézus, a zsidók királya) (Jn 19,19) (rkereszt). • A mágikus hagyományban az egyes istenekhez meghatározott számértéket rendeltek, mert a számokat az ábécé elemeinek feleltették meg. A számérték együttesen adta ki a név jelentését, újabb jelentéssel, funkcióval gazdagítva az istenséget. Mivel Abraxas gnosztikus istenség neve (mind görög, mind héber) betűinek számértéke 365, azaz az év napjainak száma, ezért az idő megtestesítőjének is tartották (gör.: alpha = 1 + béta = 2 + ró = 100 + alpha = 1 + khi = 60 + alpha = 1 + szigma = 200 = 365) (rabraxas/abrasax). Ebből a szimbolikából ered a Jelenések könyve Fenevadjának, azaz az Antikrisztusnak a száma is, a 666, amelyet fordítottjával, a 999-cel együtt Sátán-szimbólumnak tartanak (rAntikrisztus, rhatszázhatvanhat). A betűk mágiájának jellegzetes példája a huszonöt betűből álló, öt szót alkotó ún. bűvös betűnégyzet, amelyben a betűk mind vízszintesen, mind függőlegesen azonosan olvashatók. A különböző sorrendben kiolvasott betűk sorrendjei különböző értelmű ráolvasások szavait adták ki. Az egyik legnevezetesebb antikvitás kori (a 79-ben vulkánkitörésben elpusztult Pompeji falfeliratainak egyikéről is ismert) mágikus négyzet jelképisége számos latin, zsidó, keresztény eredeztetés és magyarázat ellenére még nincs kielégítően megfejtve:
SATOR
AREPO
TENET



OPERA
ROTAS
Keresztény kriptogrammaként a betűk újrarendezése a PATERNOSTER szót adja, tartalmazva az A és O betűket (ralpha és ómega). • A muszlim hagyományban különösen fontos szerepet töltöttek be az írásjelek. Mivel a muszlim szakrális művészetben tiltott az emberábrázolás, a geometrikus és stilizált növénymotívumokon kívül kizárólag az – esztétikai igénnyel megformált – írásjegyekből álló Korán-idézetek díszíthették a szent épületeket és tárgyakat.
Kalligráfiai tábla Allah, Mohamed és a négy első kalifa nevével.
• A betű lehet megkülönböztető jel, azaz rpecsét. Ilyen pl. a középkorban használatos tüzesvas-bélyeg, amely lemoshatatlan jelet éget az ember testébe-lelkébe, s örök figyelmeztetésül szolgál. Pl. Hawthorne A skarlát betű c. regénye az „A” betűvel megbélyegzett, azaz házasságtörésben (adultery) bűnösnek találtatott nő sorsát mutatja be. rabrakadabra, rkönyv/irattekercs, rszámok, rszó/ige [R. G.; Ú. E.]
bíbor: A bíborcsigából nyert bordó, rlila festék színe. Az antikvitásban a legelőkelőbb színnek számított; a szentség, az isteni és a királyi jelleg kifejezője volt. Rómában az előkelő származásra utalt. Eleinte kitüntető jel volt a tunika szegélyén futó két bíbor csík, később a patríciusok körében általánossá vált. A teljes bíboröltözet a caesar kiváltsága volt. • A bizánci császárok nevének jelzőjeként („Bíborbanszületett Konstantin”) a császári apától való származásra utalt. • A zsidó kultúrában Jahve kultuszában



használták, a rfrigyláda sátrának anyagában és a papi hatalom jelképeiben jelenik meg (rsátor). Áron ruházatát, a „Szent ruhát aranyból, viola bíborból, és piros bíborból művészi hímzéssel” (Sir 45,10) készítették. A felkent királyok színe; Salamon trónusa is bíborszínű szövettel volt párnázva a hagyomány szerint. • A kereszténységben a császári és papi hatalom jele. A magyar koronázási palást anyaga szintén bíborszínű selyem (rköpeny/palást). A vöröshöz hasonlóan a katonákhoz és vértanúkhoz tartozó szín (rpiros/vörös). A bíborosokat Krisztus katonáinak és potenciális mártírjainak tekintették. A jeruzsálemi templom kárpitját készítő szüzek közül Mária kapta az igazi bíbor- és skarlátfonalat (Jakab-ősevangélium) (rfonal/fonás). A bíbor mint az igazság, az alázat és a penitencia színe végigkíséri az adventi és a böjti időszakot. rszínek [P. E.]
bika: Hím szarvasmarha, az eurázsiai térség legerősebb, legnagyobb testű háziállata. Többjelentésű jelkép: általában az erő megtestesítője, a fény, a rNap, a megtermékenyítő férfiasság, a rendteremtő királyi hatalom ölt benne alakot, de a féktelen erőszak, a pusztítás, a halál kifejezője is lehet. • Számos mezopotámiai kultúrában az istenség megjelenési formája. Az
Innin és Dumuzi az Élet házában és a Dumuzi ölelése c. sumer költemények a férfiúi teremtő erő jelképeként örökítik meg az ország termékenységét biztosító szent nász leírásában: „Ölem öntözött föld, bikámat várja.” Az Enmekar versengése Aratta urával c. eposzban a tomboló állat Uruk hatalmát érzékelteti: „A város tomboló bika, / erőt, rettenetet áraszt.”
Gilgames két bikával küzd (sumer hárfa díszítése, Kr. e. III. sz., London, British Museum).



A babiloni rMarduk és rBaál istenek szent állata a fehér bika. Marduk nevét a „Napisten borja” kifejezésből eredeztetik. Az ókori asszír paloták kapuit szárnyas bikatestű szobrok őrizték.
A khorszabadi asszír királyi palota kapuőrző szobra (Kr. e. VIII. sz., Párizs, Louvre)
• Egyiptomban a napkorongot szarvai között tartó Ápisz-bika Ptah istennek, a Mindenség teremtőjének volt hírnöke és lelkének megtestesülése. Az Ápisz-bikát feláldozták, majd Ozirisz-Ápisz néven tisztelték tovább, és azonosnak tekintették az alvilág istenével, Ozirisszel (rOzirisz/Szarapisz). Származásáról Plutarkhosz a következőket írja: „Oszirisz erejét a Holdba helyezik, akkor fogan, mikor a Hold egy termékenyítő fényt lövell ki és eltalál egy tehenet” (Plut. Iszisz és Oszirisz, 43). A vörös bikákat – akik Ozirisznek mint gabonaszellemnek voltak a képviselői – leölték a tarlón, hogy termékennyé tegyék a földet (ráldozás/áldozat). • A Rig-védában Indra isten egyik alakja a bika – a hő, amely életre hívja a megszületendőket. Nandi, rSíva fehér bikája, az igazság és az erő megtestesítője. • A minószi Kréta vallásában központi szerepet játszott a bikakultusz. A knósszoszi palota régészeti leletei között számos emlék igazolja ezt, pl. bikaugrást ábrázoló freskó; bikafej alakú kultikus ivóedény (Kr. e. 1500 k., Iraklion, Krétai Tört. és Népr. Múz.). A földrengést annak tulajdonították, hogy a földben fekvő bika megrázkódott. Minósz, a krétai király bikaőstől származtatta magát. Az, hogy Thészeusz megöli a „Minósz bikájá”-nak nevezett Minótauroszt és birokra kél Taurosszal (’bika’), elfogja a megvadult krétai bikát, egyes értelmezések szerint a krétaiak Athén fölötti



hatalmának, Minósz uralmának megtörését jelképezi. • A görögöknél a bikával folytatott küzdelem egyike volt a királyi méltóságra pályázók rituális feladatainak. Héraklész (rHéraklész/Hercules) győzelme Poszeidón (rPoszeidón/Neptunus) megvadult fehér bikája felett az erő, a hatalom birtoklásának bizonyítéka (Apollod. Mit., II. 5,7). Hasonló rítus részese Iaszón, amikor az aranygyapjút kell megszereznie. Iaszón történetében a tűzokádó bronzbikák Héliosz (rHéliosz/Sol), a napisten jelképei. Zeusz bika képében csábítja el Európét (rZeusz/Jupiter). A mítosz népszerű értelmezésében a bika itt a megtermékenyítő erő és azisteni hatalom megtestesítője. Más értelmezésben azok az ábrázolások, amelyeken Európé (holdistennő) a Nap-bika hátán lovagol, a férfiúi és az állati természet megszelídítését jelzik. Dionüszoszt gyakran bika formájában vagy bikaszarvakkal ábrázolták. Élisz asszonyai mint bikát üdvözölték, s imádkoztak hozzá: „...jöjj ide Dionüszosz, a te szent templomodba a tenger mellett: jöjj a Gráciákkal a te templomodba, bika lábadon rohanva, ó kedves bika, ó kedves bika!” (Az éliszi Dionüszosz-himnusz) (rDionüszoszBakkhosz/Liber-Bacchus). Vergiliusnál a mezőgazdaság jelképe a bika (Georg., II. 146). • A perzsa eredetű római Mithrasz-kultuszban központi helyet foglalt el a bikaáldozás rítusa. A mítosz szerint Mithrasz megfékezte és feláldozta az rAhura Mazda által teremtett első élőlényt, az ősi bikát. Ennek véréből, velejéből és zsírjából lettek a föld növényei és állatai, tehát a bika a világteremtés ősanyaga (rMitra/Mithrasz). • A zsidó és keresztény hagyományban is megjelenik a bika-szimbólum. Áldozati állat (Kiv 29,1014). Salamon templomában tizenkét bikaszobor tartotta a bronzmedencét, amely a liturgikus tisztuláshoz szükséges vizet tartalmazta (1Kir 7,23–26). A tipológiai szimbolizmusban ez a tizenkét bika a tizenkét apostol előképe. A klosterneuburgi oltár zománcképén Krisztus megkeresztelésének ábrázolásával áll párhuzamban (1181, Klosterneuburg, Ágoston-rendi kolostor temploma). • A kánaáni vallásokban a bika isteni erő hordozója, s ez a felfogás vezetett az raranyborjú elkészítéséhez (Kiv 32,1–6). Jeroboám két arany bikaszobrot állított fel országában, hogy ezek, mint kultikus helyek, összetartsák a különvált tíz törzset (1Kir 12,28–29). Az erő, a bátorság kifejezőjeként megjelenik Mózes utolsó áldásában, József törzse kapcsán: „mint az elsőszülött bika, legyen tele méltósággal” (MTörv 33,17). • Az evangélista jelképek közül az ökör (ivartalanított bika) Szt. Lukács evangélistára utal. A keresztény szentek között Szt. Szilveszter attribútuma, mivel a zsidó tanítómesterekkel folytatott hitvitája során egy



bika feltámasztásával bizonyította hite erejét. • A magyar néphagyományban az ifjú táltosnak egyik próbatétele során a fekete bika képében megjelenő öreg táltossal kellett megvívnia. Győzelme díja a táltos bölcsesség, erő elnyerése volt (rsámán/táltos). • Radnóti Miklós Mint a bika c. versében a bika a céltalanul felszabaduló, majd a küzdő, szembeszegülő erő jelképe. rBika csillagkép, rborjú, rszarv, rtehén [B. M.]
Bika csillagkép: Az európai asztrológia rendszerében a második állatövi jegy, időszaka: április 21.–május 21. Jele: . Az antikvitás korában Zeuszra utalt, az üszővé változtatott Ió csábítójára és a bikaként Európét elrabló istenre (Ovid. Fasti, IV. 717–20). A rVénusz bolygó hatása alatt álló csillagkép, ezért a testiség, a szépség és a művészi hajlam jelképe az állatöv rendszerében. A négy elem közül a földhöz tartozik. Az asztrológia az anyagiasság, a földhözragadtság, a nyugalom és az anyagformálásra való hajlam tulajdonságait társítja a Bika jegyéhez. Az ún. zodiákus ember ábrázolásain a nyakon helyezkedik el.
Bika csillagkép (Csízió, Kolozsvár, 1592, Bp., MTA Kézirattár).
rállatöv [Ú. E.]
birsalma: Közép-Ázsiából származó gyümölcs. Az antikvitásban termékenységi és házasság-szimbólum. A házasulandók eledele volt; nevezték Dionüszosz almájának és Aphroditénak szentelt gyümölcsnek is.



Esküvőről készült ábrázolásokon gyakran látható, hogy a menyasszony birsalmát tart a kezében. rgyümölcs/termés [P.E.]
bódhiszattva: rBuddha
bogár: A rovarok osztályához tartozó, kitines szárnyfedővel rendelkező állatrend. A rövid élet, a lélek időleges lakhelyének szimbóluma. • KözépAmerikában a repülő bogarakat a halottak földre visszatérő lelkének tartják. • A magyar néphagyomány szerint a fekete bogár szerencsétlenséget vagy rossz hírt jelent. • Shakespeare-nél a boszorkányság és a halál előjele „Hekaté szaruszárnyu bogara” (Macbeth, III. 2) (rboszorkány, rHekaté). Franz Kafka Átváltozás c. elbeszélésében a bogárlét a vegetatív, emberi lényeget nélkülöző élet szimbóluma. József Attila költészetében az emberi kicsiség, a kiszolgáltatottság, a fenyegetettség kifejezője (A paradicsom életté lesz; Csodálkozó bogarak közt...; Gyereksírás). • Jung szerint az álmokban szereplő bogár az Én theriomorf szimbóluma. rszkarabeusz, rtücsök [A. B.]
bohóc/bolond: Az ironikus tudat megtestesítője, a valóság másik arca. Bármilyen nevetséges vagy félelmet keltő abnormalitás kapcsolódhat személyéhez. Az udvari bolondok többnyire testileg torzak, de éles elméjükkel, sziporkázó humorukkal, (ön)ironikus látásmódjukkal védekeznek az őket ért támadások ellen. Kapcsolódik az őrült és a rgyermek alakjához, akik mind igazat mondanak. Az ártatlanság kifejezője, a melankólia jelképe. A legmagasabb világi hatalom, a király ellentétpárja. Alázatos, behízelgő, sokszor kétértelmű beszédével figurázza ki a hatalmat. Míg a király a törvény és rend erőit szimbolizálja, a bolond a káoszt (rkirály és királyné, rkáosz és kozmosz). Innen ered a bolond hatalma: azt tehet és mondhat, ami neki tetszik. Szüntelenül harcol a király által képviselt anyagi világgal. A bolond a legalacsonyabb rangú személy a királyi udvarnál, ezért rituális ünnepeken a királyt helyettesítő áldozat. A bolondünnepeknek, a szaturnáliáknak külön mitikus tér felel meg: az ostobák vagy lusták városa, a visszájára fordított bolondország (rKronosz/Saturnus, rorgia/karnevál). A normális rend megfordítása a tudattalanba, a hajdani ártatlanságba való visszatérést is kifejezi. Számos néphitben a „szent őrült”-ként tisztelt bolondot (az epileptikusokat és az elmebetegeket) a szellemektől megszállott kiválasztottnak, az isteni igazság kimondójának tartották. • A



bohóc a kártyalapokon a szerencse szimbóluma. A francia kártyában a mosolygó bohócfejes lap, a joker bármilyen más lapot helyettesíthet. A tarot számozatlan lapja, a Bolond szivárványon álló figurát ábrázol, kezében vándorbottal. Ő a nagy utazó, az abszolút zérus; minden belőle keletkezik és belé tér vissza, ő a káosz és az újjászületés (rkártya). • A cirkuszi bohóc felnagyítva jelképezi az emberben rejlő nevetségességet, ügyetlenséget. Személyiségének kettősségével (szája mindig mosolyog, akkor is, ha a szeme szomorú) szimbolizálja a világ összes ellentétpárját, az rálarc/maszk alatti arc megérthetetlen titokzatosságát és a tragikomikumot. • A commedia dell’arte és a pantomimjátékok hagyományos alakja a fehér ruhás, lisztes arcú (Pierrot) és a színes ruhás, fekete álarcot viselő bohóc (Arlecchino-Harlequin). • Az Arthur királyról és lovagjairól szóló mondakörben Parszifált anyja bolondnak öltöztette, hogy ne válasszák Arthur király lovagjai közé. • Az európai művészetnek is gyakori motívuma. A bolond egy fokkal még a végső emberi szenvedést is meghaladja: Shakespeare Lear királyában Lear maga lesz a bolond, amikor szenvedése az emberi méreteken túlnő, s a Bolond figurája ettől kezdve eltűnik a darabból. Antoine Watteau Gilles-jének (1717–1719 k., Párizs, Louvre) arca és megjelenése egyszerre fejezi ki a reményt, az álmodozást, a nevetségességet és a kiszolgáltatottságot. Puskin Borisz Godunov c. drámájának szent bolondja Isten szavának öntudatlan kimondója, az igaz ige szócsöve. Dosztojevszkij A félkegyelműjében a beteg, epileptikus Miskin herceg egyrészt önarckép, másrészt Krisztus perszonifikációja. Az orosz századforduló festészetében Szomov képein a commedia dell’arte figurái a maszk, a látszat világának elsőbbségét hangsúlyozzák a valósággal szemben (Harlequin és a halál, 1907, Moszkva, Tretyakov Képtár; Harlequin és a dáma, 1912, Moszkva, Tretyakov Képtár). Gulácsy Lajos számos festményén jelenik meg a bohóc mint a festő alteregója, önarcképe.



Gulácsy Lajos: Bohóc szegfűvel (1910–1914, Pécs, Janus Pannonius Múz.).
Verlaine így jellemzi a bohócot: „tekintete üres, semmit sem sejtető / halott tekintet és az arca agyag-álca” (A bohóc 1); „hűs gúnnyal vegyít elmés furfangokat, / a sárban törtető bámész nép hadd csodálja” (A bohóc 2). Picasso korai korszakában gyakran ábrázol vándorkomédiásokat, bohócokat. Ady a magyarság sorsát példázza a bohóc alakjában: „Cirkuszponyvák / Bohóc-sorsa leng előttünk” (A fajok cirkuszában). rtörpék, rszínház [P. I.]
bokor: A kereszténységben a csipkebokornak alakult ki önálló jelentésköre (rcsipkebokor). • Az erotikus irodalomban a bokor a női nemi szervet jelképezi: „Rózsa! engedd hadd heverjek / éltető bokrodba’ már” (Csokonai: Az eleven Rózsához). A rózsabokor – a rrózsa feminin jelentéskörével összefüggésben – a női test termékeny szépségére is utalhat (pl. Csokonai: A’feredés). Petőfi A bokor a viharhoz c. versében a természet templomaként jelenik meg: „Szentegyház vagyok én, e fészek bennem az oltár.” rfa [P. E.]
Boldogasszony: A magyar ősvallás nőistensége; feltehetőleg a termékenység, a védelmező erő megtestesítője volt. • A kereszténység felvételét követően Szűz Máriával azonosították alakját. Szent Gellért legendája szerint a püspök tanácsára „Szíz Máriát az Magyarországban Bódog-Asszonnak, avagy az világnak nagy asszonyának hívnák” (Toldy Ferenc: Magyar szentek legendái III.). A katolikusok a Boldogasszonynak nevezett Szűz Máriához mint születéssegítő, gyógyító, védelmező szenthez



fordultak. Az egyházi gyakorlatban a Beatissima Virgo Maria magyar megfelelőjévé vált, és rSzűz Mária ünnepeinek elnevezésében is szerepel: pl. Boldogasszony hava (január), Gyertyaszentelő Boldogasszony (február 2.), Gyümölcsoltó Boldogasszony (március 25.), Boldogasszony böjtje (július 1.), Sarlós Boldogasszony (július 2.), Kármelhegyi Boldogasszony (július 16.), Havas Boldogasszony (augusztus 5.), Nagyboldogasszony (augusztus 15.), Kisboldogasszony (szeptember 8.), Olvasós Boldogasszony (a Rózsafüzér Királynéja) (október 7.), Földtiltó/Eketiltó Boldogasszony (december 8.). • A népi imádságokban bajelhárító szereppel bír: „Ajtómon Jézus Krisztus, / Ablakomon Boldogasszony, / Házam négy sarkába négy szép őrző angyal” (Erdélyi Zsuzsanna: Hegyet hágék, lőtőt lépék). Szeged környékén Nagyboldogasszonyként Mária anyját, Szt. Annát tisztelték, akinek szűz leánya a Kisasszony, azaz Szűz Mária. ranyaistennő [Ú. E.]
bolygó zsidó: Keresztény legendák, különösen a barokk folklór mitikus alakja. Mivel egykor megsértette a szenvedő Jézust, bolyongania kell az ítélet napjáig, így az örök vándorlás, a soha meg nem nyugvás, az isteni büntetés megszemélyesítője. • Történetének két alapgondolata a Bibliában gyökerezik. A Jn 21,22–23-ban és Mt 16,28-ban van szó az Utolsó ítéletig való életben maradás lehetőségéről. Jn 18,22 említi a Jézust arcul csapó szolgát, akit Malkusszal azonosítottak. Két XIII. sz.-i angol krónikás, Roger of Wendower és Matthew Paris örmény forrásra hivatkozva úgy véli, hogy Pilátus ajtónállója volt, s eredeti neve Cartaphilos (’nagyon szeretett’). Ellökte az elítélt Jézust, ezért büntetésül nem halhat meg, amíg Krisztus vissza nem tér. Azóta szent életet élő, József nevű keresztény, aki százévente megfiatalodik. Mérföldkövet jelent a legenda fejlődésében egy 1602-ben megjelent nyomtatvány, Rövid leírás és elbeszélés egy Ahasvérus nevű zsidóról címmel; eszerint Ahasvérus jeruzsálemi varga volt; elűzte házától a keresztet vivő Krisztust, aki ezért örök vándorlásra kárhoztatta. Ahasvérus (Xerxes perzsa király neve Eszter könyvében) azóta bűnbánóan vándorol rongyos ruhában; nagy tudású, sok nyelvet ismer, de hallgatag; szegény, de adakozó. Megszemélyesíti a Megváltót megtagadó zsidó népet, örök tanúja Krisztus szenvedéseinek. • A téma irodalmi feldolgozásaiban a nyugati világ társadalmi és politikai változásai tükröződnek. A romantikára elsősorban az életundortól, a világfájdalomtól, a halálvágytól, a lelkiismeret-furdalástól szenvedő Ahasvérus a jellemző (Shelley, Wordsworth, Brentano). Az alak a hontalanul vándorló zsidó sors



szimbóluma pl. Auerbach Spinoza c. regényében, vagy Ady A bélyeges sereg c. költeményében. Alakja alkalmat adott zsidó- és keresztényellenes gondolatok kifejezésére. Eugene Sue népszerű feldolgozásában (A bolygó zsidó) Ahasvérus a munkásosztály és az igazi keresztény eszmék képviselője. Megtestesítheti a félelmet az idegenséggel szemben, a bűnbánatot, a megváltás képtelenségének gondolatát. Élő szemtanúja az egész világtörténelemnek; pl. Andersen Ahasvérus c. drámai költeményében az örökké kételkedő címszereplő tagadja az emberiség haladásának gondolatát. A magyar költők szenvedéseiket gyakran hasonlították Ahasvéruséihoz (Arany: Az örök zsidó; Ady: Sirasson meg). Történetét az operairodalomban (Halévy), a képzőművészetben (pl. Doré) és filmen is feldolgozták. Mitikus rokonai: a számkivetett és örök vándorlásra ítélt rKáin; az arab Chidherr, továbbá Zerib, akiknek a földön kell megvárniok Jézust; az aranyborjút készítő, örökké bolyongó Szamiri; Buddha tanítványa, Pindola, aki elbizakodottsága miatt ítéltetik halhatatlanságra; az örök vadász; továbbá a bolygó hollandi, az elátkozott hajós, akiről Richard Wagner írt operát (rkikötő). rút/utazás [Eö. A.]
bor: A rszőlő levének erjesztésével készült ital. Életelixír, a halhatatlanság itala; az igazság (in vino veritas), a vidámság és a termékenység szimbóluma. A „föld vére”, az életerő, az emberfölötti energia kifejezője. Tűzként és vérként is értelmezhető (rvér, rvíz). A bor és a víz mint Nap és Hold, rtűz és víz, az univerzum két nagy hatalma. Jelképezik az isteni és emberi természet összeolvadását vagy az emberivel láthatatlanul összekeveredő istenit. A bor és a rkenyér az ember kiegyensúlyozott munkájának és mezőgazdasági tudásának terméke. A maszkulin bor és a feminin kenyér, a folyékony és a szilárd, az istenség és az ember egysége. A bor az isteni elragadtatás, a kenyér a feltámadó és meghaló lélek látható megnyilvánulása. • Az antikvitásban a bor Dionüszoszhoz kapcsolódik: az ő vére, a halhatatlanság elixírje (rDionüszosz-Bakkhosz/Liber-Bacchus). Részegítő erejét az istenség általi megszállottság megnyilvánulásának tulajdonították. A Dionüsziákon a jókedv mámorából mint a halál szakadékából való újjáéledésben bíztak (rorgia/karnevál). Varro így összegzi a bor értékeit: „bajűző, búfeledtető orvosszerünk, / vidámság magvetője, édes iskola, / a társaságot összeforrasztó erő” (Szatíra-töredék). • A Biblia szerint rNoé készített elsőként bort. Az áldozás egyik eleme (ráldozás/áldozat): Melkizedek Ábrahámnak kenyeret és bort visz, amely



keresztény értelmezésben az eucharisztia előképe (Ter 14,18–20). A héberben a ’bor’ (jájin) és a ’misztérium’ (szod) szavaknak ugyanannyi a számértéke: 70. Az öröm jelképe; az isteni adományokra utal: „Bevezet a borok házába” (Én 2,4). Ugyanakkor, mivel részegséget okoz, eltévelyedés, amellyel Isten az embereket sújtotta. A Jelenések könyvében a „kicsapongás tüzes bora” az erkölcsi romlottság kifejezője (Jel 14,8). • A bornak az Újtestamentumban az Utolsó vacsora jelenetében van a legfontosabb szerepe (Mt 26,27–28). A bor és a kenyér szentsége Krisztus kettős természetét és áldozatának emlékét jelzi (rkehely, rszentségtartó). A kereszténység legnagyobb misztériuma nyilvánul meg a borban és az ostyában. Órigenész szerint a bor a Szentlélek, a Bölcsesség és az Igazság. • Számos művészeti alkotásban megjelenik. A költészetben kialakult a bort magasztaló lírai műfaj, a bordal, amelynek legjelesebb képviselői a görög Alkaiosz és Anakreón, a perzsa Omar Khajjám és Háfiz, a kínai Li Taj-po (az eredeti kínaiban általában nem szőlőborról van szó, hanem gabonapálinkáról, bár a Kr. e. II. sz.-tól itt is ismert volt a szőlő). • A magyar irodalomban az egyik legismertebb bordal Vörösmarty Keserű pohár c. verse. Baudelaire-nél „szent mag, ambrózia, az Örök Kezeké, / s nászunkból boldogan kisarjad a Poézis” (A bor lelke). Adynál a művészi tehetség, a poétikus hajlam szimbóluma (A fekete zongora). Kosztolányi Kenyér és bor címmel jelentetett meg kötetet, amikor maga is krisztusi korba lépett. A Boldog, szomorú dal kezdősorában megjelenő kenyér és bor az életben megjelenő anyagi és spirituális javak szimbóluma. Hamvas Béla A bor filozófiája c. írásában a bor a spirituális esszencia, az életöröm, a derű megtestesítője. ralkohol, relixír [P. I.]
borjú: Szimbolikája csak ritkán különíthető el a bikáétól és a tehénétől. • A babiloni rMarduk neve a ’Napisten borjá’-t jelenti. • A zsidó és keresztény kultúrában hangsúlyos az isteni parancs megszegését példázó, Áron által felállított raranyborjú jelentésköre. Emellett a Bibliában mint áldozati állat és mint ünnepi eledel szerepel. Bűntelen volta miatt a keresztény ikonográfiában Krisztus áldozatát jelképezi. Krisztus-szimbólumként szerepel (a bárányhoz hasonlóan) egy – a IV. sz. végéről származó diptychonon (Firenze, Bargello); ill. egy VIII. sz.-i cibóriumon (Bagracavallo). rbika, rtehén [P. E.]



boróka: Szúrós levelű, bogyótermésű örökzöld növény, amelyhez a halál és a halál leküzdésének, az új élet kezdetének szimbolikája társul (rzöld). • A sumer kultikus szertartásokban is használták, pl. szerepel Gudea enszi templomépítést megelőző áldozati szertartásán: „borókaágat vet a tűzbe, / a hegyvidék tiszta növényét” (Ningirszu isten házának építési éneke, hárfára, A. 8:9–10). • Az európai hiedelemvilág emberfeletti lények – istenségek, gonosz démonok – lakhelyeként tartja számon. Gyakran használatos temetési rítusokban: a halott utolsó útját hintik be vele, vagy egy gallyát égetik el, hogy az örökzöld növény illatos füstje a halálra és az azon túli életre hívja fel a figyelmet (rfüst). Füstjét, akárcsak a legtöbb illatos növényét, a tisztátalanság ellen, ill. a gonosz szellemek elűzésére használták; meghintették vele az épületeket. Pozitív és negatív jelentése is van: pl. az írek szerint a boszorkányokhoz kötődik (rboszorkány), a poroszok viszont szent fának tekintették. • E.T.A. Hoffmann Az arany virágcserép c. kisregényében a rossz álmokért, jóslatokért felelős. rgyógynövények [R. G.]
borostyán/repkény: Észak-Afrikában és Eurázsiában elterjedt kúszónövény. Az örökzöld növényekhez hasonlóan a halhatatlanság, az öröklét szimbóluma (rzöld). • Egyiptomban Ozirisznek szentelték (Plut. Iszisz és Oszirisz, 37) (rOzirisz/Szarapisz). • A görög mitológiában Dionüszoszhoz kapcsolódik, ábrázolásain fejét, serlegét övezi, valamint thürszoszát is ez a növény fonja körül (Homéroszi XXVI., Dionüszosz
himnusz; Ovid. Fasti, III. 767–769) (rDionüszosz-Bakkhosz/Liber-Bacchus, rthürszosz). A rszőlő szimbolikájával érintkezve (amellyel gyakran összefonódva jelenik meg a bakkhanáliát ábrázoló képeken) a mulatozás, a baráti kötelék, a függőség jelképe is lehet. A férfiasság és a fiatalság szimbólumaként a bakkhoszi életörömre, kéjvágyra utal. Catullusnál a szerelmi összetartozás jelképe (LXI., 33–35). ’Költői dicsőség’ jelentésben a költőket kitüntető koszorúk alapanyagául szolgált (rkoszorú). Horatius Maecenashoz írt ódájában (I. 1) ez áll: „Me doctarum hederae praemia frontium / dis miscent superis” („Engem bölcs koponyák dísze, a zöld babér istenné magasít”; a magyar fordításokban a hedera [’borostyán, repkény’] szó babérként szerepel) (rbabér). • A keresztény szimbolikában is a szeretet, a barátság, valamint gyakori temetői növényként a halál és a halhatatlanság növénye. Negatív értelme a növény kártékony, élősködő jellegéből adódik: a fát átölelő, erejét kiszívó borostyán és repkény a fa halálát okozza. Az



antik épületeket, romokat és temetőket befutó növény az ridő pusztító munkájának részese és kifejezője. Számos emblémaszerzőnél, pl. Ruscelli Le imprese illustri c. művében a hálátlanság és a halál jelképe. A reneszánsz feleleveníti antik költészeti jelentését is (pl. Alciati: Embl., CCIV). • Zrínyi eposzában Cumilla és Delimán szerelmének beteljesülésekor a testi szerelem kifejezője: „Mint borostyán fával öszvekapcsolódik” (Szigeti veszedelem, XII. 51); valamint a ragaszkodás szimbóluma, mivel a borostyán az őt éltető fa nélkül elpusztul (XII. 85). A költői dicsőségre utal Berzsenyi A’ Múzsához [II.] c. költeményében („Kazinczynak keze szent örömmel / Nyujta borostyánt”;), valamint Petőfi Arany Jánoshoz c. versében: „Más csak levelenként kapja a borostyánt, / S neked rögtön egész koszorút kell adni.” ’Pusztulás’ és ’dicsőség’ jelentése együtt jelenik meg Tompa Mihály A repkény c. versében. [Ú. E.]
boszorkány: A gonoszság, a démoni erő főként női megtestesítője. Ördögöktől, démonoktól származó mágikus hatalmat tulajdonítottak neki, és a természeti erők befolyásolójának, rontó varázserő birtokosának tekintették. • Az antikvitásban is közismert volt a boszorkányhit; pl. a vérivó alvilági női démonok neve: lamiák (gör. lamia ’a felfaló’). A mitológiában rHekaté, az réjszaka démonikus istennője a szerelmi varázslás és a mágia pártfogója. A mítoszok szerint az Odüsszeusz társait disznóvá varázsoló Kirké (Hom. Od., X. 233–399) és Médeia, a kolkhiszi királylány mágikus tudással rendelkezett. A szerelmi varázslás, a mágikus főzetek készítésének gyakorlata a római korban is ismert volt (Horatius: 17. epódosz; Ovidius: Amores, VIII. Dipsas, a kerítőnő). Apuleius Az
aranyszamár c. regényének III. könyvében a thesszáliai Pamphile szerelmi bűbájolása, valamint varázskenőcse a főhőst, Luciust szamárrá változtatja. • A középkori európai néphit szerint a varázsfőzeteket, pl. boszorkánykenőcsöt kotyvasztó, boszorkányszombatokra repülő, ördögökkel fajtalankodó boszorkányok a sátáni hatalom képviselői; varázserejük által környezetük megrontói. Apotropaikus erővel felruházott eszközökkel, jelekkel védekeztek ellenük (rgyógynövények, rfokhagyma, rkereszt). A hiedelem szerint külső ismertetőjegyük egyaránt lehet a rútság vagy a szépség; a feltűnő szemölcsöt pl. boszorkányjegynek tekintették. Attribútumuk a rfekete rmacska, a rbéka, a fekete rbogár, a rkígyó, a rdenevér, az regér, a rpatkány, a rvarjú és a rbagoly, valamint az rüst, amelyben varázsfőzeteiket készítik. A néphagyomány szerint seprűn,



vasvillán, szitán, rkecskebak vagy disznó (rdisznó/vaddisznó) hátán repkednek titkos éjjeli összejöveteleikre, amelyeket általában holdtöltekor tartanak. A legfőbb boszorkánygyűlés idejének a Walpurgis-éjt, az április 30-ról május 1-jére virradó éjszakát tekintették. Agrippa von Nettesheim Titkos bölcselet c. művében számos, boszorkányokra vonatkozó korabeli hiedelmet említ (Egyes boszorkányságok csodaereje). A tömeges boszorkányüldözések idején, különösen a XVI–XVII. sz.-ban, az eretnekséghez hasonlóan, a legfőbb bűnök közé sorolták a boszorkányságot; járvány, aszály terjesztésével, emberek, háziállatok megbetegítésével, megrontásával vádolták a perbe fogott asszonyokat, kínvallatásnak, tűz- és vízpróbáknak vetve alá őket (rmáglya).
Francisco Goya: A csinos barátnő (Caprichos-rézmetszetsorozat, 1799, Madrid, Prado).
• Shakespeare Macbeth c. drámájában a három boszorkány, valamint úrnőjük, Hekaté a mágikus hatalommal rendelkező gonosz, pusztító erők megszemélyesítői, a végzet által rendelt sors irányítói. Goethe Faustjában az I. rész boszorkányszombatja a Harz hegységben játszódik: „Seprű repül, karó repül, / Ki villán, ki vén bakon ül.” A II. rész klasszikus boszorkányszombat-jelenete a pharsaliai mezőkön indul, s a mitológiai alakokat, köztük a démonikus lamiákat idézi meg. A zeneművészetben pl. Muszorgszkij Egy éj a kopár hegyen c. szimfonikus műve egy középkori boszorkányper alapján eleveníti fel a boszorkányszertartást. Bulgakov A Mester és Margarita c. regényében a Sátán báljának háziasszonya, Margarita varázskenőcstől válik boszorkánnyá. • A magyar népmesék



boszorkány-elnevezései („vasorrú bába”, „vén banya”, „gonosz mostoha”) is jelzik, hogy „az emberiségre kártevő befolyásuk tudatával állítatnak elő” (Ipolyi Arnold: Magyar mythologia [1854] IV; XIV. Boszorkányok). A mesékben a jóságos tündérek ellenfelei (rtündérek/Tündérország). Jellegzetes alakjuk legismertebb irodalmi megjelenítései Vörösmarty Csongor és Tündéjének Mirígye, Petőfi János vitézében Iluska mostohája, valamint Arany varjúvá változó Vörös Rébékje. Juhász Gyula az „átkos, bélyeges nép”-hez, a boszorkányokhoz fűződő hiedelmeket így eleveníti fel: „Szent Györgynek éjjelén és Luca napján [...] Lovagoltak az ördögök fuvarján / S megvertek születést és temetést” (A szegedi boszorkányok). • Jung az anima (a lélek női eleme) sötét oldalának megtestesüléseként értelmezte a boszorkány-képzetet. rördögök/démonok, rSátán/Lucifer [Ú. E.]
bot: Elsősorban a termékenyítő erőt jelképező fallikus szimbólum. Jelentésének kettőssége megosztott szerepéből ered: a védelem, s egyben a büntetés eszköze. • Az egyiptomiak az őszi napéjegyenlőség után ünnepséget tartottak, amelyet a „Nap-bot születésé”-nek neveztek. Hitük szerint a Napnak ebben az időszakban támogatásra volt szüksége, mivel fénye gyöngült. Ozirisznek, a holtak fejedelmének attribútuma, a tollal díszített bot az ébredező lélek jelképe (rOzirisz/Szarapisz, rtoll). • Mezopotámiában már a sumer kortól királyi jelvény a karikával együtt (A király Innin ágyán c. eposz, 11–12). A’ Marduk botjára utaló babilóniai királyi jelvények a hatalom és a méltóság jelképei (rkör). • Ehhez hasonlóan származtatták a görög királyok botjukat Zeusztól. A görög mitológiában megjelenhet varázseszközként (pl. Kirké Odüsszeusz társait egy bottal varázsolja disznóvá: Hom. Od., X. 538; rOdüsszeusz/Ulixes [Ulysses]). Hermész varázsbotjával – a caduceusszal – hozza fel a holtakat az alvilágból (rcaduceus). Dionüszosz botja a rthürszosz. A római Janus isten attribútumaként az utazás jelképe • A samanizmusban a sámánbot többféle jelentéssel rendelkezik: lehet a sámán segítőszellemének megjelenítője; mint életfa a felső világgal való kapcsolattartásra utal. A lófej díszítésű bot, a „sámán hátasa” a sámánutazás jelképes eszköze (rló, rsámán/táltos).



Honfoglalás kori madár alakú csont botvég (Bp., MNM).
• A zsidó és keresztény szimbolikában rMózes kígyóvá változó botjának (Kiv 7,9) különböző értelmezései szerint a bot Isten hatalmának bizonyítéka, de az isteni szellem által átalakított lélek jelképe is lehet (rkígyó). A botnak az apák és Isten kezében fenyítő, nevelő jelentése van. A kihajtó, megéledő bot Áronhoz és Mózeshez kötődik, a kiválasztottság jele (rÁron vesszeje, rmandula). A bot tulajdonosa mágikus erő birtokosa, ezért úgy is tekintették, mint az oltalmazó, a beavatásban nélkülözhetetlen mester szimbólumát. Jézust is gyakran ábrázolták bottal, részben a csodatételeknél (pl. kánai menyegző), részben mint Jó pásztort (rJó pásztor). Ebből a hagyományból ered a pápák, bíborosok, érsekek, püspökök, apátok és apácafőnöknők pásztorbotjának jelképisége. Mivel a bot a vándor útjának segítője, a katolikus ikonográfiában számos zarándok és remete szent attribútuma: pl. id. Szt. Jakab apostol kagylóhéjjal és könyvtekerccsel díszített vándorbotja; Keresztelő Szt. János, Szt. Jeromos és Szt. Fülöp keresztben végződő botja, Remete Szt. Antal Talakú botja (rkereszt). Ifjabb Szt. Jakab apostol és Máté attribútumaként mártíromságukat jelzi. • A tarot I. lapján, a Mágus kezében egy varázspálca látható (rkártya). • Shakespeare A vihar c. művében Prospero pálcája az ember természetet is igába hajtó akaratának megtestesítője. • A magyar irodalomban Vörösmarty A’ vén czigány c. versének bottá romló hegedűvonója hanyatlást, elerőtlenedést jelez. József Attila Babitshoz írt Magad emésztő... kezdetű versében a varázserő és a büntetés eszközeként jelenik meg: „Botot faragtál, ábrákkal



tele [...] Én fölvettem és rádhúztam vele.” rág/vessző, rjogar, rfallosz [K. Zs.]
böjt: Teljes vagy részleges tartózkodást jelent ételtől, italtól és esetenként a házastársi érintkezéstől. Szerepe, jelentése több ponton kapcsolódik az aszketikus életformához, időleges volta miatt mégsem azonos azzal. Megtisztulást, bűnbánatot, vezeklést, ill. előkészületet, várakozást jelent. Így válhatott a belső tartalmak kiteljesítése felé vezető úttá. Számos vallási gyakorlatban a beavatás előzménye. Minthogy az ember test és lélek, az elkötelezett, vallásos léleknek is szüksége van a test cselekedeteire. • Kínában a halhatatlanság taoista eszméjéhez kapcsolódott a remeteélet és a böjt (rtao). • A zsidó és keresztény hagyományban mindig imádság kíséri, s az ember alázatát fejezi ki Isten előtt (Iz 58,3–13; Zsolt 35,13). A teljes odaadás és függés magatartása, amellyel az ember az Úr felé fordul. Jézus negyvennapos böjtje arra utal, hogy az Atyára való hagyatkozás tettével kezdi meg küldetését. A hívek számára a böjt célja az, hogy teljesen megnyíljanak az Úr kegyelme előtt, várva második eljövetelét. Keresztény értelmezésben az igazi böjt a hit böjtje, a Vőlegény látásától való megfosztottság, és az ő keresése (Mk 2,19–20) (rmenyegző). Az egyházi évben a hamvazószerdától húsvétvasárnapig tartó nagyböjt Jézus böjtjére utal. • A néphagyományban a karácsony és a húsvét előtti böjt az ünnepvárás testi-lelki tisztálkodásának része. • A muszlimok böjtje, az ún. ramadán, a kilencedik hónap, egy hónapig tart. Ilyenkor napkeltétől napnyugtáig nem szabad sem enni, sem inni, sem dohányozni. Ez az időszak azért számít szentnek, mert ekkor érkezett a mennyből a Korán (rkönyv/irattekercs). [P. E.]
bölcsek köve (lapis philosophorum): Az alkímiai hagyományban a prima
materiából (’ősanyag’) hét fokozat során előállított ultima materia, a végső, a tökéletes anyag (rősanyag). Az alkímiai irodalom képlékeny, ugyanakkor törékeny, porítható, világospiros színű, nehéz fajsúlyú anyagnak írja le (Paracelsus: De Signatura rerum naturalium). Az relixír készítésének és az rólom vagy rhigany arannyá nemesítésének segédeszköze (rarany, rfémek/fémmegmunkálás). Előállításának folyamatát allegorikus képekkel jellemezték, pl. az egyes fokozatoknak megfelelő állatokkal. A kezdeti, „negrido” állapot szimbóluma a fekete rholló, amely fehér galambbá („albedo” állapot), majd vörös sárkánnyá („sulphur” állapot) változik az



anyag transzmutációit jelezve (rgalamb/gerle, rsárkány). Az átalakulás rhét fokozatát asztrológiai megfelelésekkel is összefüggésbe hozták, eszerint az egyes fokozatok a hét bolygó hatása alatt állnak. A tökéletességre, egységre utaló randrogün is jelképezheti. A bölcsek kövével kapcsolatos tan alapja a drágakövek mágikus erejébe vetett hit, valamint az anyag átalakíthatóságának, megtisztítással történő nemesítésének alkímiai eszméje. rdrágakő, rarcanum, rlépcső [Ú. E.]
bölcső: Az új élet, a születés, a kezdet szimbóluma; az őseredeti óceánon ringó élethajó (rhajó/bárka, róceán). Az anyaméhhez hasonlóan a védelmet és a biztonságba való visszatérést asszociálja (ranyaméh). Lehet bárka vagy sajka formája is, ilyenkor az utazást, az élet tengerén való átkelést jelképezi. • A keresztény ikonográfiában a bölcsőben fekvő gyermek Szt. Ambrus attribútuma, akit egy rgyermek közbekiabálására választottak püspökké (Legenda Aurea). Mária születésének barokk ábrázolásain is gyakran szerepel.
Mária születése (Az Isten mindenhatóságának tárháza, azaz Szt. Anna..., 1773).
Apácakolostorokban a meditáció elősegítésére tették a gyermek Jézus szobrát bölcsőbe. • Vörösmarty Mihály Szózatában a szülőföld, a haza szimbóluma. Ugyanilyen jelentésben fordul elő Tamási Áron Bölcső és bagoly c. művében. Kosztolányi Koporsó és bölcső közt c. versében az anyához kötődő életút kezdete. Az oltalmazó, befogadó nőiség jelképe József Attila Ódájában. rágy [A. B.]



bőr: A szellemmel szemben az anyag jelképe. • A sámánok és varázslók a rituális szertartások alkalmával állatbőrt viseltek, hogy ezáltal elnyerjék az állat erejét és tudását (rállat/állatok). Az áldozati állat bőre magát az állatot szimbolizálja, mint pl. a honfoglaló magyarok temetkezési szokásában, ahol – a finnugor, ill. török népektől eltérően – a lófej és a lábszárcsontok mellett csak a lóbőr szerepel, amely így átveszi az egész állat szimbolikáját (rló). • A bőr levedlése újjászületést, egy magasabb szint, a halhatatlanság elérését jelenti. A Gilgames-eposzban a rkígyó elrabolja az örök ifjúság füvét Gilgamestől, és azonnal levedli bőrét, azaz újjászületik. • Az antik mitológiai hérosz, rHéraklész/Hercules oroszlánbőr-öltözete az erő és bátorság jele (roroszlán). A lenyúzott bőr Marszüasz mítoszára utal, akit zenei versengésben való veresége után Apollón büntetett ekképpen (Ovid. Met., XI. 165–171) (rszatüroszok/faunusok). • A keresztény ikonográfiában Keresztelő Szt. János viselete a tevebőr (pl. a Van Eyck fivérek genti oltárán, 1426–1432, Szt. Bavo). Szt. Bertalan attribútumaként mártíromságának szenvedéseire utal. Michelangelo a Sixtus-kápolna Utolsó ítélet-freskóján (1535–1541) az apostol lenyúzott bőre fölé saját képmását tette. rduda [K. J.]
börtön/rab: A világtól való elválasztás, a magány, valamint a bezártság jelképe. • A neoplatonikus filozófiában Plótinosz a testet érti rajta: „a test börtön és sírverem, a világ pedig barlang és üreg” (Az Egyről, a szellemről és a lélekről, IV. 3). • Az Ószövetségben a börtönlét az egyiptomi fogságban sínylődő zsidó nép szenvedéseire utal (Kiv 1,11–14). • Az Újszövetségben Krisztus üresen talált sziklasírja a test és a lélek egyesülését, a léleknek az Atyához történő felemelkedését jelzi: „Az Isten azonban feloldotta a halál bilincseit” (ApCsel 2,24). Krisztus követői, az apostolok életében a börtön a földi szenvedések színtere, de egyúttal a megpróbáltatások feletti győzedelmeskedés. Így Szt. Pétert börtöncellájában az angyal ébreszti föl és szabadítja meg láncaitól (ApCsel 12,4–10; Raffaello: Szent Péter kiszabadítása, 1513–1514, Vatikán, Héliodórosz-terem), Pál apostol börtönét pedig földrengés nyitja meg (ApCsel 16,22–40). • A heraldikában a szikla és a sziklabörtön a megállás, a bátorság, a változatlanság és az erény állandóságának jelképe; ilyen értelmű a szerepe a szabadkőműves szimbolikában is. • Számos börtön vált az önkényuralom, az elnyomás, a politikai leszámolás jelképévé (pl. a londoni Tower, a párizsi Bastille, a velencei ólomkamrák). • Az



irodalomban a társadalmi igazságtalanság megtestesítője, pl. Petőfinél: „Koporsónak testvére, börtönöm / Ki épített, ki fog ledönteni?” (Az apostol). Dosztojevszkij saját börtönélményei jelennek meg a Feljegyzések a holtak házából c. művében. Ugyanakkor a börtön – mint végletes léthelyzet – az eszmélés helyszíne is lehet, amely a börtönöket működtető igazságszolgáltatás, államrend kegyetlen rendszerének lelepleződését és az egész addigi élet átértékelését is inspirálhatja (pl. Tolsztoj: Feltámadás; Arthur Koestler: Sötétség délben). József Attila költészetében a kozmikus méretűvé növelt börtön jelenik meg: „a csillagok, a Göncölök / úgy fénylenek fönt, mint a rácsok / a hallgatag cella fölött” (Eszmélet); „a naprendszer meg a börtön / csillagzatokkal halad –” („Költőnk és kora”). • A XX. sz.-i totalitárius államok lágerei, a fasiszta és kommunista „munkatáborok” egész közösségek, népek, kártékonynak ítélt embercsoportok kollektív börtöneiként a legkegyetlenebb és legszervezettebb embertelenség jelképei. A II. világháború „munka-” és fogolytáborainak világa Pilinszky lírájának egyik meghatározó eleme, Egy KZ-láger falára c. ciklusának központi motívuma: „Az éjszakát, a hideget, a gödröt, / a rézsut forduló fegyencfejet, / ismeritek a dermedt vályukat, / a mélyvilági kínt ismeritek?” (Apokrif); amely azonban értelmezésében a Passió szentségét hordozza: „Auschwitz ma múzeum. [...] Mindaz, ami itt történt, botrány, amennyiben megtörténhetett, és kivétel nélkül szent, amennyiben megtörtént” (Ars poetica helyett). • A börtönnaplók a személyiség meghurcolásának és az egyéni tűrőképesség határainak végső fázisait jelenítik meg. A szovjet szibériai munkatáborok mint a kommunista rendszer embertelenségének megtestesítői elsősorban Szolzsenyicin művei révén váltak közismertté (Ivan Gyenyiszovics egy napja; A Gulag
szigetcsoport). A magyar irodalomban a munkatáborok kegyetlen világa Faludy György Pokolbéli víg napjaim c. önéletrajzában és Kertész Imre Sorstalanság c. regényében jelenik meg. relefántcsont, rsír, rkoporsó, rlánc [A. D.; Ú. E.]
bőségszaru: Antik eredetű motívum, szarv alakú redény. A rkecskebak, a rbárány/juh és a rtehén ősi termékenységi szimbolikájával összefüggésben a rszarv a bőség és a gazdagság jelképe. Mint ivókürt, a tárolóedényekhez és üreges tárgyakhoz hasonlóan, a női termékenységet jelképező istennők ábrázolásain szerepel attribútumként. • A görög mitológiában a Zeuszt tápláló Amaltheia kecske egyik szarva, amelyet, miután letörött, a nimfák



virágokkal díszítettek, és gyümölcsökkel töltöttek meg (Ovid. Fasti, V. 128). A’ Héraklész/Hercules hőstetteiről szóló mítoszokban a Déianeira kezéért folytatott küzdelemben Akhelóosz, a bika alakban megjelenő folyamisten letört szarva: „Naisok illatozó szirmokkal, drága gyümölccsel töltik szent öblét: szarvammal gazdag a Bőség” (Ovid. Met., IX. 87–88). Egyes mítoszváltozatok szerint Héraklész tizenkettedik hőstette során levitte a Tartaroszba, és Plutónnak adományozta (rHadész-Plutón/Orcus, Dis). Az antik kultúrában a kertek, szőlők, földek termékenységét jelképezte; rPlutosz attribútuma. A Fortuna-ábrázolásokon a szerencse forrása. • A keresztény ábrázolásokon spiritualizált értelemben a kiapadhatatlan isteni irgalmasságot szimbolizálja az egyik teológiai erény, a Remény megszemélyesített alakjának kezében. Az révszakok ábrázolásain a gyümölcsök beérésének idejéhez, az őszhöz kapcsolódik, az őszhöz kapcsolódik, az elemek közül a föld termékenységére utal.
Hendrik Goltzius: A Föld (A négy elem c. rézmetszetsorozatból, 1586, Bp., Szépm. Múz.).
• A reneszánsz művészet kedvelt díszítőmotívumaként az antik jelentést eleveníti fel (pl. Esztergom, Bakócz-kápolna). Ábrázolása Perényi Imre nádor címere körül is megjelenik díszítőelemként. • Berzsenyi Magyar Ország c. versében az ország gazdagságára utal: „’S a bőség ragyogó kürtje mosolyg reád.” rgyümölcs/termés [Ú. E.]
bráhman/Brahmá: A bráhmanizmusban, a hinduizmus korai korszakában a legfőbb objektív valóság, az abszolútum elnevezése (Satapatha



bráhmana). A bráhman szó származéka a bráhmana elnevezés, amely a legfelső, papi kasztot jelöli. • A későbbi, klasszikus hinduizmus panteonjában Brahmá isten a rTrimúrti, a főisten-hármasság világteremtő aspektusaként szerepel rSíva és rVisnu mellett. A rnégy arccal ábrázolt Brahmá az idők teljességére utal (ridő), s a mítoszok szerint a Visnu köldökéből eredő lótuszból emelkedik ki. rlótusz [Ú. E.]
buborék: Gömb alakú, folyadék belsejében képződő, gőzzel töltött zárvány. A könnyed, múlékony teremtést jelzi, amely hirtelen felragyog, majd nyom nélkül eltűnik. • A buddhizmus és a taoizmus egyaránt a megjelenő világ mulandóságának képeként értelmezi. • A római korban fiatal fiúk hordtak nyakukban rgömb alakú talizmánt medálként, amelyet, miután megházasodtak, az isteneknek ajánlottak. A két egymás mellé helyezett konkáv lemezből álló „bulla”, amely aranyból és üveggyöngyből is készülhetett, mágikus formákat egyesített és apotropaikus szerepe volt. • A csendéleteken vanitas (’hiúság’) jelentésben szerepel. A halált allegorizálva gyakran ábrázolnak szappanbuborékot fúvó gyermeket vagy puttókat; ebben az értelemben az élet rövidségére utal.
Hendrik Goltzius: Quis evadet (metszet, XVI. sz. vége).
• Kölcsey Ferenc versének már címe is utal a buborék jelkép értelmére: „Pára minden pompa s ék: / Egy ezred egy buborék” (Vanitatum vanitas). A mennybolt képeként jelenik meg a kozmikus nagyságú buborék Weöres Sándor Őskori sirám c. versében: „Fejünk fölé mint búborékot / fújta a mennyet a Hatalmas.” rkoponya [A. B.]



Buddha: A buddhista vallás alapítója és névadója, a tökéletes szellemi fejlődés megtestesítője és példája. A Buddha név (szanszkrit ’megvilágosodott’) epitheton; a történeti személyiség neve Gautáma Sziddhártha Sákjamúni (kb. Kr. e. 560–480). A fejedelmi származású ifjú huszonkilenc évesen az aszkéták példáját követve erdei magányba vonult. Hétévi elmélkedés után, egy fügefa (bódhi-fa) alatt elmélkedve megvilágosodott (innen a „buddha” név): meditáció révén találta meg a megoldást (rfüge/fügefa). A szenvedéseket okozó vágyaktól való megszabadulás útja (a „nyolcas út”, a „nemes nyolcrétű ösvény”): a helyes gondolkodás, beszéd, cselekvés, élet, törekvés, vizsgálódás, elmélyedés, megszabadulás (rnyolc). A megszabadulás a rnirvána (európai fogalmakkal nehezen adható vissza, leginkább „a láng kioltása” kifejezés jelzi értelmét ez az indiai felfogás szerint nem azonos a tűz megszűnésével). Ez az út az örök körforgásból (szanszára) való kitörésre, a lélekvándorlás körforgásából való kiszabadulásra (rkör). Tanai Buddha halála után is tovább terjedtek. A buddhizmus először Észak-Indiában, Asóka király uralma alatt (Kr. e. 272–232) lett államvallás; ekkor ült össze a harmadik buddhista zsinat, hogy hitelesítse a Tripitaka (Hármas Kosár) tangyűjteményt (roszlop, rkosár). • A buddhizmus 100-ban, a kásmiri zsinaton szakadt két – máig meglévő – irányzatra: a hínajána (’kis szekér’ amelyre kevesen férnek) a tradíciókhoz szigorúan ragaszkodó, puritán szerzetesi vallás maradt (Dél- és Kelet-Ázsiában). A mahájána (’nagy szekér’ – amelyre sokan férnek fel) a tanítások kibővítésével és szabadabb értelmezésével, napjainkig szaporodó irodalmával népvallássá alakult, és csaknem egész Ázsiában elterjedt; szülőföldjén azonban az V. sz.-ban kihalt (rszekér/kocsi). • A mahájána legnépszerűbb bódhiszattvája (’megvilágosodásra törő’: a buddhává válás előtti fokozat) Avalókitésvara (Kínában Kuan-jin, Japánban Kannon néven tisztelték), aki a könyörületesség megtestesítője, mivel az emberek iránti szeretet miatt nem távozott a nirvánába, önként vállalva az újjászületések láncolatát, amíg az összes élőlény meg nem menekül. A VIII. sz. óta főleg nőként ábrázolják (ranyaistennő). • A buddhista ikonográfiai hagyomány a történeti Buddhát meghatározott sémák szerint ábrázolta: fején, amelyet stilizált göndör hajfürtök borítanak, kiemelkedik a koponyadudor, fülcimpái nyúltak, arckifejezése nyugodt, derűs.



Buddha-fej Észak-Indiából (III. sz., London, Victoria and Albert Museum).
• Konkrét jelentése aszerint módosul, hogy milyen pózban (ászana) és milyen kéztartással (mudrá) ábrázolják (rkar/kéz). A lótuszülés és az egymásra tett kezek az elmélkedő tartás ismérvei (dhjánamudrá). Az ülő Buddha a mindenség tengelye; kiegyensúlyozottsága, szilárdsága a tökéletesség jelképe, a meditáció cselekvés-fölöttiségének kifejezője. A Buddha-legenda keleti keresztény átdolgozását, Szent Barlám és Jozafát történetét a hagyomány Damaszkuszi Szt. Jánosnak tulajdonítja. E történetnek egy XII. sz.-i latin változata Jacobus de Voragine Legenda Aurea c. gyűjteményébe is bekerült. • Nietzsche értelmezésében Buddha „az önmegváltás vallásának tanítója” (Hajnalpír, I. 96). • Hermann Hesse Sziddhárta c. „hindu regé”-je Buddha életét dolgozza fel. rkerék, rMaitréja [M. P.]
búza: rgabona/búza
buzogány: Ősi ütőfegyver. A tekintély, a hatalom és a hivatal jelképe. A többi fegyverhez hasonlóan fallikus jelentést hordoz. A brutális és ősi erővel asszociálják, a sumeroknál és a görög mitológiában (Héraklész buzogánya) egyaránt harci szimbólum. • A perzsa Mithrasz – a Rend és Igazság védelmezője – buzogánnyal sújt le a gonoszság erőire, ezért a zoroasztriánus papok a beavatási szertartáson buzogányt (gorz) kapnak, amely a papi hivatás és a gonosz elleni küzdelem eszköze (rMitra/Mithrasz). • A magyar királyi rjogar perzsa hagyomány nyomán buzogány formájú. A mondai hagyományban Botond buzogánya szintén az



erő megjelenítője. • Pszichológiai és etikai szempontból az erőszakos hatalom szimbóluma. Gonosztevő kezében a pusztító perverzitás, hős kezében a gonosz elpusztítása. rbárd/balta, rvillám [P. I.]
bűnök: rhét
C
caduceus: A latin ’hírnökbot’ jelentésű szó (görögül: kérükeion) Hermész/Mercurius antik isten pálcáját jelöli. Legismertebb formája egy szárnyakban végződő rbot, amely köré két rkígyó tekeredik. Ősi termékenységi jelentésére utal, hogy már egy, a Kr. e. XXII. sz.-ból származó italáldozati edényen (Gudea edénye), valamint egy akkád, istennőt ábrázoló sztélén megjelenik a kettős kígyóval ábrázolt bot.
Gudea áldozati edénye (Párizs, Louvre).
• A görög-római mitológiában rHermész/Mercurius mogyoróvesszőből készült varázspálcája, amelyet Apollóntól kap cserébe a lantért, s amely kifejezi az istenek követének közvetítő és mágikus funkcióit. Eredeti jelentése (a bot fallosz-jelkép, a két kígyó pedig a női és a férfi princípium megtestesítője) Hermész fallikus jellegét is hangsúlyozza. Egy orphikus történet szerint Zeusz (rZeusz/Jupiter) és anyja, rRhea nászát jelképezi a két kígyó. Egy másik interpretáció szerint a varázsbot kozmikus szimbólum, a világegyetem törvényeinek jelképe; világtengely, amely az egyensúlyt, a kiegyenlítődést teremtette meg az ősi káoszban (rkáosz és kozmosz). A két



kígyó az antagonizmus, a két kozmikus áramlat egymás elleni küzdelmének kifejezője, amelyhez számtalan dualizmus kapcsolható, pl. a jobb és a bal, a nappal és az éjszaka, a jó és a rossz (rkettő). A bot csúcsán található rszárny a mindenek felett álló transzcendencia jelképe, így a caduceus a világban ható ellentétek szintézisének szimbóluma. Ez a kozmikus jelentés is kapcsolatban áll Hermész funkcióival, a fenti és a lenti világ közti közvetítéssel, az ellentétek kiegyenlítésével, a bölcsességgel és a spirituális hatalommal (Botticelli Tavasz [Primavera] [1485 k., Firenze, Uffizi] és Mantegna Parnasszus c. képén az antik isten kezében a caduceusszal jelenik meg [1497 k., Párizs, Louvre]). Alkotórészei a négy alapelemre is utalnak: a bot a föld, a szárnyak a levegő, a két kígyó pedig a tűz és a víz természetét fejezi ki. rAszklépiosz/Aesculapius gyógyító erejét, az egészséget mint egyensúlyi állapotot is jelképezheti. A görögöknél a hírnökök, a futárok, Rómában az oratorok, caduceatorok megkülönböztető emblémája, az ékesszólás, az értelem, a morális egyensúly, de egyben a védettség és a béke, valamint a kereskedelem szimbóluma volt. • A Mithrasz-kultusz beavatási szertartásának első fokozata a rMerkúr bolygó oltalma alatt állott, s a bolygót a caduceus is jelképezhette (pl. az ostiai Felicissimum Mithraeum mozaikdíszítésén) (rMitra/Mithrasz). • Egy XV. sz.-i alkímiai kézikönyv illusztrációján Hermész a kezében caduceusszal trónol, s ez az ellentétek egyesülésének elvét fejezi ki. Varázspálcáján a két kígyó a két ellentétes elem, a rkén és a rhigany, amelyek antagonizmusát a középső bot, az rarany egyensúlya oldja fel. Az ellentétek és az egyensúly örök kettősségét, amelyet a caduceus kifejez, a bölcsek kövével lehet kiegyenlíteni, szintézisbe hozni (rbölcsek köve).



Mercurius (Csízió, Kolozsvár, 1592, Bp., MTA Kézirattár).
• Jungnál az orvostudomány szimbóluma; a bot itt is fallosz-jelkép, egy ismeretlen világba hatol be. Spirituális üzenet hordozója, az önátadás, a gyógyulás, a pszichoszomatikus egyensúly kifejezője. rspirál [Ú. E.]
cédrus: A mediterrán területeken és a Himalája déli felén őshonos, a fenyőfélék családjába tartozó, sudár, ellenálló, tartós fájú örökzöld növény. A több ezer évig élő fa a szilárdság, a megvesztegethetetlenség kifejezője. Mint minden tűlevelű örökzöld rfa, a halhatatlanságot szimbolizálja (rzöld). Sok variánsa között a legismertebb a libanoni cédrus, Libanon jelképe, amely a nagyság, a nemesség, az erő, a tartósság megtestesítője. • A sumeroknál kozmikus fa, az élet fája; mágikus tulajdonságok hordozója. Dumuzinak szentelték, mivel a termékenységisten egy cédrusfánál született. A Gilgames-eposzban Gilgames egyik haditette Huvava, a cédruserdőt őrző szörny legyőzése. • A görögök és rómaiak szobrokat és bútorokat készítettek cédrusfából; a gyantás fából Rómában illatos fáklyák is készültek. De cédrusba vésték isteneik és őseik képét is, amelyeket szentként tiszteltek. • A zsidó hagyományban Salamon templomának vázát készítették belőle. A leprától való megtisztulásra (Lev 14,4) és a tisztulás vizének elkészítéséhez (Szám 19,6) is használták. A Sir 24,13-ban az isteni bölcsességet, a Zsolt 92,13-ban az igazakat jelképezi. Ezekiel próféta a Messiás és az eljövendő királyság szimbólumaként említi (Ez 17,22–23). A



sudár cédrusok kivágása a hódító asszír király gőgjét jelzi (Iz 37,24). Zakariás próféta a hősöket érti rajta: „Jajgass, cédrus, mert ledőlt a cédrus: elestek a hősök” (Zak 11,2). • A kereszténységben az előkelőség, a tekintély, a szépség jelképe, és magát Krisztust is jelöli. Keresztfaként az élethez vezető út és a romolhatatlanság szimbóluma. • Csontváry Kosztka Tivadar festménye, a Magányos cédrus a művész életművének összegzése: az öröklétbe emelkedő, csúcson lévő, sehová sem tartozó magányos faóriás a viharverten is győzedelmes hős, a művészsors példája (1907, Pécs Janus Pannonius Múz.).
Zarándoklás a cédrushoz Libanonban c. festményén (1907, Bp., MNG) az ünnepelt, diadalmas cédruspár az isteni tökéletesség, az eszményi harmónia jelképe.
• Füst Milán A magyarokhoz c. versében a kitartás példája: „De bölcsen hallgat s vár, amíg a negyedik nagy évezredben / Kibonthatja gyümölcsét e nagyvilág elé.” Nagy László SEB A CÉDRUSON c. versében a szellem és a szerelem mártírjainak, áldozatainak szimbóluma: „VILÁG SEBE RAJTAD LIBÁNUS” (rseb). [P. I.]
Ceres: rDémétér/Ceres
cigány: Európa utolsó vándorló népcsoportja. Az európai kultúrában általában a függetlenség és a szabadság képzete kapcsolódik hozzájuk. Pl. Bizet Carmen c. operájában vagy Puskin Cigányok c. művében a szabadság, a természetesség jelképe a cigányvilág. Baudelaire Vándorcigányok c.



versében a titokzatos jövő letéteményesei. • A magyar költészetben gyakran összefonódik a magyarság önostorozásával. Arany A nagyidai cigányokban gúnyolja ki az 1848-as forradalom vezetőinek hibáit, torzsalkodásait. Hontalan, csavargó, érdemtelen népként jelenik meg a „Cigány-népek langy szivű sihederje” Adynál (Nekünk Mohács kell). Vörösmarty A vén cigány, Ady A cigány vonójával, ill. Babits Cigány a siralomházban c. versében a cigány zenész a költő alteregója. Babits Cigánydalában az otthontalan, hazátlan embert jeleníti meg. Számos negatív jelentés is (pl. csalás) tapad a fogalomhoz; József Attila Kései siratójában a megcsalattatás, becsapottság érzését hangsúlyozza: „Cigány vagy! Amit adtál hízelegve, / mind visszaloptad az utolsó órán!” [P. E.]
ciklámen: Árnyas, nedves helyen élő virágos növény. A keresztény szimbolikában Szűz Máriának szentelt virág, amelyet „vérző apácá”-nak is neveznek. A virág belsejében levő vörös folt a Mária szívében lakozó fájdalmat szimbolizálja. rvirág [R. G.]
címer: Pajzs alakú jelvény, amelyet magánszemélyek vagy testületek megkülönböztető jelként használnak. Öröklődik; földbirtokhoz vagy családhoz kötődik. Kialakulása és elterjedése a XII. sz.-ra tehető. Általában pajzsokon, zászlókon, sisakokon és ruhákon viselték (rpajzs, rruha, rsisak, rzászló). A címerviselő azonosítását szolgálta éltében és holtában. Megismétlődött tulajdonosa pecsétjén is (rpecsét). A király udvarában szolgáló speciális heroldok feladata volt a címerek ismerete és nyilvántartása. Innen ered a „heraldika” szó. Már a XIII. sz. második felében megjelentek az ún. címereskönyvek, amelyekben a különféle címereket tartották nyilván. A címerhasználat már a korai időkben túllépett a lovagi világ keretein; a legkülönbözőbb társadalmi osztályok és rétegek kezdték el alkalmazni (nemesek, papok, polgárok, városok, különböző céhek, sőt parasztok is). A város címerét általában az uralkodó adományozta. A céhcímereken a mesterek által használt szerszámok, az általuk előállított termékek szerepeltek. Szintén jellegzetes heraldikai elem az erőt kifejező rtölgyfa és a rtorony. A nők egyaránt viselhették apjuk, ill. férjük címerét, gyakran egyesítve a kettőt. Mivel a hűbéri birtokrendszer miatt csak az elsőszülött volt jogosult a családi címer használatára, a másod-, harmadszülöttek, ill. a törvénytelen származásúak egy-egy megkülönböztető jellel változtattak a családi címeren – ezt nevezik



címertörésnek. A leggyakrabban használt címertörések: az ún. tornagallér és a jobb, ill. a bal harántpólya. A felfordított pajzs a család kihalását jelentette. • A címer formája és felépítése koronként változik. A pajzs borításai lehetnek stilizált állatbőrök (vagy bundabőrök), pl. hermelin, ill. ún. mázak, amelyek fémek (arany és ezüst) vagy színek (vörös, kék, zöld, fekete, bíbor). Szabály, hogy fémre színt, ill. színre fémet kell alkalmazni (pl. az Árpádok vágásos címere vörös-ezüst). A pajzson előforduló képek két részből állnak: az ún. mesteralakból (a pajzsmezőnek geometriai részekre való osztása egy vagy több, egyenes vagy görbe vonallal) és a címerképből (pl. égitestek, képzeletbeli és valós alakok; rállat/állatok). A címerkép leggyakoribb állatfigurái: rfőnix, rgriff, rmedve, rméhkas, roroszlán, rsárkány, rsas. A címer részei: a címerpajzs, a sisak, a sisaktakaró és a sisakdísz. A kései heraldikában ehhez még számos díszítőelem járult: a pajzstartók (emberi vagy állati alakok), a címerpalást vagy címersátor (elsősorban hercegi, uralkodói családoknál), a rangjelző koronák, jelmondat, ill. csatakiáltás, egyházi vagy hadijelvények (pl. a pápai címerek kulcsai, a bíborosok, érsekek különböző színű kalapjai, a püspöksüveg, a pásztorbot, hadvezéreknél pl. a marsallbot). A magyar államcímer a középkor során kialakult magyar királyi kiscímer (a nagycímer ezenfelül az egykori hűbéri tartományok címereit is tartalmazza).
Magyar államcímer.
Heraldikai elemei: a pajzsmező bal oldalán vörös és ezüst sávozott rész; a pajzsmező jobb oldalán vörös háttérben, zöld hármashalmon megjelenő, koronából kiemelkedő kettős kereszt; a pajzs felső szegélyén a magyar



szent korona. A vörös-ezüst sávozású pajzsmező az Árpád-ház családi címeréből ered (a XIII. sz.-tól jelenik meg a királyi oklevelek függőpecsétjein). A XVI. sz.-i értelmezések szerint a négy ezüst sáv az ország négy legnagyobb folyóját jelöli (Duna, Tisza, Dráva, Száva). A rkereszt az V. sz.-tól a keresztény császári hatalom jelvénye, s a feltehetőleg bizánci eredetű kettős kereszt a XII. sz. végén, (a Bizáncban nevelkedett) III. Béla pénzérméin jelent meg, és a magyar királyi hatalom szimbólumává vált. A kereszt tövében a XIII. sz. eleje óta nyitott, leveles koronát is ábrázoltak. A kettős kereszt alatt a XIV. sz. közepe óta szerepel az általában zöld színű hármashalom, amely valószínűleg – eredetileg puszta formai motívumként – a kereszt talpazatául szolgált, s amelyet a XVII–XVIII. sz.tól kezdődően Magyarország három legnagyobb hegyének jelképeként értelmeznek (a XVIII. sz.-i magyar heraldikai irodalomban általában a Tátra, a Fátra és a Mátra) (rhegy). A pajzs fölött a XIV. sz. óta ábrázoltak nyílt, leveles, majd a XVI. sz. vége óta zárt koronát, végül a királyi hatalmat és a magyar államot jelképező magyar királyi rkorona vált általánossá az államcímer pajzs feletti motívumaként. • Vas István Zászlók c. versében a heraldikai motívumok „mintás jelbeszéd”-ként szerepelnek: „Oroszlánok, griffek, sasok, / Medvék – szép karcsú címerállatok, / Címerpajzsok, sávok, halmok, mezők, / Tornyok, fél karok, kardot emelők, / Bogáncsok, rózsák, sóskák, lóherék, / Te minden szín és minden keverék [...] Tettek hódítások és mesék.”
A Gaissel család tornacímere (XIV. sz. vége, Sopron, Ferences-templom).
[Ú. E.]



cipő/saru/csizma: A cipő elsősorban az utazó és az utazás kifejezője. • A görög mitológiában a szárnyakkal ellátott saru a gyorsaságot jelentette, Hermésznek, az istenek küldöttének attribútuma (rHermész/Mercurius). A saru az ókori Rómában viselője szabad voltát, önállóságát, hatalmát és gazdagságát jelezte a mezítlábas szolgákkal szemben. • A zsidó hagyományban a tulajdonra utalt: az adásvétel után a szóban forgó területre dobott cipő a föld jogos birtoklását jelentette. A saruval jelzett úr–szolga viszony a Keresztelő Szt. Jánosnak tulajdonított szavakban így fogalmazódik meg: „Arra sem vagyok méltó, hogy a saruját vigyem utána” (Mt 3,11). • Iszlám területeken az idegen ház küszöbét átlépő vendég leveti cipőjét, amivel kifejezésre juttatja szándékát, hogy nem formál jogot vendéglátója tulajdonára. Szokás a szentély ajtaja előtt is levetni a cipőt. E szimbolikus gesztussal a hívő elhagyja a világ porát, földi vonatkozásait; alázatos szolgaként, tiszteletet tanúsítva lép be az épületbe. Ez a bűnöktől való megszabadulás egyik kifejezési módja is. • A csizma mint a gazdagság, és a saru vagy bocskor mint a szegénység jelképe, Európa történetében az 1524–1526-os német parasztháború során vált jelentőssé. A parasztseregek a bocskort választották zászlóik jeléül. • A XX. sz. magyar képzőművészetében, Derkovits Kenyérért c. festményén (1930) a katonai csizma az elnyomás kifejezője. rláb/lábnyom [Ú. E.]
ciprus: Mediterrán vidéken őshonos örökzöld növény. Mivel több száz, akár ezer évig is élhet, a hosszú élet és a halhatatlanság szimbóluma; életfának is ábrázolják. • Kínában a jang princípiumhoz kapcsolódik. Úgy tartották, hogy a ciprus magjainak elfogyasztása hosszú életet biztosít (rjin és jang). • A perzsa vallásban a karcsú, obeliszkszerűen az ég felé törő örökzöld ciprus alakját a szent rtűz lángjához társítottták. • Föníciában Astarta szent fája, életfa (rInnin/Istar/Astarta). • A görög-római hagyomány szintén elsősorban istennőkhöz kapcsolta; rKübelé, rPerszephoné/Proserpina, rAphrodité/Venus szent fájaként a születés és gyász kettős értékű jelképe. A róla elnevezett Ciprus szigetén (amelyen a habokból felmerülő Aphrodité, a „Küproszi”, partot ért) e szentként tisztelt fa volt a természetistennő kultuszának egyik eleme. A görög mitológiában Apollón (rApollón/Apollo) változtatta ciprussá Küparisszoszt (Cyparissust), a szép ifjút, aki tévedésből megölte legkedvesebb társát, egy hatalmas szarvast. Azt kérte az istentől, hogy teljesítse egyetlen kérését: hadd búslakodhasson örök időkig az ő kedves szarvasa után. Küparisszosz



(’ciprus’) e mítoszban a gyászra és az örök életre egyaránt utal (Ovid. Met., X. 106–142). Kedvelt temetői rfa, úgy tartják, hatalma megvédi az emberi testet a bomlástól. Az alvilág és a sors isteneinek attribútumaként gyászt, temetést és halált jelent; rHadész-Plutón/Orcus, Dis szent fája. Plinius szerint a ciprust az alvilági isteneknek szentelték, és a gyász jeleként állították olyan házak elé, ahol meghalt egy előkelőség. • Órigenész a spirituális erények szimbólumává tette, mivel jó illata van, amely maga a szentség. Artemidórosz álmoskönyvében a türelem és a bölcs halogatás jele. A barokk emblematikában az igazságosságot és az önuralmat fejezi ki. • Arnold Böcklin Holtak szigete c. festményén(1880, Lipcse, Museum der Bildenden Künste) a túlvilág kifejezője. A magyar irodalomban a halál, a temető szimbolikájához tartozik. Pl. Berzsenyinél: „A’ Jámborok békés szívvel dűlnek / A’ bús ciprus’ szent árnyékára” (A’ Halál). Petőfi versciklusának (Cipruslombok Etelka sírjáról) címében is a gyászra utal. [Cs. Á.]
citrom: Örökzöld növény termése, ezért a termékenység, az élet jelképe. A zsidók sátorosünnepén az ünneplők a földtermés betakarításának, az aratásnak szimbólumaként bal kezükben citromot vittek. • Csokonainál a félig érett citrom képe a Föld kozmikus távlatú kicsinységét, reménytelenségét, s az emiatti keserűséget fejezi ki: „S mint félérésű citrom hintálva tulajdon / Terhe nyomásától, lóg a nagy semminek ágán” (Dr. Földiről egy töredék). rgyümölcs/termés [A. B.]
Civitas Dei: rmennyei Jeruzsálem, rváros
Cupido: rErósz/Amor/Cupido
Cs
csakra: Energiaközpont (szanszkrit ’kör’, ’korong’); a tantrizmussal összefüggő jógatechnikákban és meditációs módszerekben az emberi test fő energiaközpontjait jelenti. A IV. sz.-tól India vallási irányzataiban – a buddhizmusban, a hinduizmusban, a dzsainizmusban egyaránt – megjelent a tantrizmus, amely az emberi testet a kozmosz és az istenségek képviselőjének tekinti, s a lélek testből kiinduló megszabadulását hirdeti (rtest/hús, rszent nász). Ebben az értelmezésben a kozmosz mágikus erők szövedéke, s a csakrák ezen energiák emberi testben való megjelenésének



csomópontjai. • A buddhista tantrizmus négy csakrát ismer (köldök-, szív-, gégetájon, valamint az ún. fej-lótusz az agyban). Az istennőknek megfeleltetett csakrák kivetítve mandalát alkotnak, amelynek központja a transzcendens síkba való áttörés, az időből való kilépés helye (rmandala, rnirvána). • A hindu hagyomány szerint a világközpontnak, a Méru hegynek megfelelő gerincoszlop hét csakrát köt össze: 1. A gerincoszlop tövénél elhelyezkedő gyökércsakra a mozdulatlansággal, az anyagi régióval, Saktival (ranyaistennő) és Brahmával áll összefüggésben (rbráhman/ Brahmá). Jelképe a négyszirmú vörös rlótusz, amelynek közepén egy sárga négyzet, a föld elem jele keretezi a joni-szimbólumot, egy lefelé mutató háromszöget, valamint az ebben ábrázolt linga-jelet (rfallosz, rvulva). E csakra körül szunnyad a Kundalini rkígyó, a felébresztésre, fölemelkedésre váró energia. 2. Az alhasi csakra a vízzel, rVisnu istennel áll kapcsolatban. Jele a hatszirmú narancsszínű lótusz, közepén fehér félholddal. 3. A köldökcsakra (napfonatcsakra) a tűzzel, a Nappal és Mahárudra istennel függ össze. Tízszirmú kék lótusz jelzi. 4. A szívcsakra eleme a levegő; e csakrát a mozgási energiával, az érrendszerrel és a fallosszal társítják. Jele a két egymásba forduló háromszög által keretezett lingát övező tizenkét szirmú aranylótusz. 5. A tisztaság csakrája (torokcsakra) a hátgerinc csúcsán, ill. a toroktájékon helyezkedik el; ez a lélegzet székhelye. Az étert és a hangot rendelik hozzá. Tizenhat szirmú vörös lótusz jelöli, amelynek kék színű közepén, egy fehér elefánton az randrogün/hermafrodita Sadasiva istenség látható. 6. A szemöldökök között elhelyezkedő homlokcsakra („harmadik szem”) az értelmi képességek központja, Paramasiva székhelye. Jele a kilencvenhat szirmú fehér lótusz, belsejében a joni-jelben (lefelé fordított háromszögben) ábrázolt fehér linga. 7. A fejtetőn elhelyezkedő koronacsakra („ezerszirmú lótusz”) már a transzcendentális síkhoz tartozik, elérése rSíva és Sakti végső egyesülésének megtapasztalása.



Az emberi test csakrái. Az ezerszirmú lótusz közepén telihold övez egy háromszöget. A különböző megfeleltetési rendszerekben az egyes csakrákat a természeti elemeken kívül istenségekkel, misztikus betűjelekkel, drágakövekkel, érzékszervekkel, aromákkal stb. hozták összefüggésbe.
• A meditáció és a jógagyakorlatok során a csakrákra irányuló misztikus fiziológiai technikák célja az emberben szunnyadó kozmikus és isteni energiák (a Kundalini kígyó) fölébresztése, a hat alsó csakra fokozatain keresztül a legvégső, hetedik szintre való fölemelése, és ezáltal a testi és lelki tökéletesedés megvalósítása; végül a létezés körforgásán való fölülemelkedés, a szanszára meghaladása (ridő, rkör). [Ú. E.]
csalogány/fülemüle: Dalának szépségéről híres énekesmadár, ezért a költészet szimbóluma. • A keresztény hagyomány a fülemülét, mint ártatlan isteni zenészt, Szűz Máriához hasonlítja. A legenda szerint, ha erőlteti az éneklést és az nem a szívéből fakad, meghal; s ahogy a fülemülének a dalt, úgy az embernek a földi dolgokat nem szabad túlzásba vinni. A rabságban hallgató csalogány az értelem börtönében sínylődő embert példázza. • A bagoly és a csalogány c. középkori angol költeményben a rbagoly ellentéteként az életvidámság, az udvari élet jelképe. Shakespeare Romeó és Júliájában a pacsirtával áll szemben: a csalogány az éjszaka madara, a szerelem énekese, míg a pacsirta dala a hajnalt jelzi. Keats Óda egy csalogányhoz c. versében a költő halandóságával szemben a költészet örökkévalóságát fejezi ki: „Te nem halálra lettél és irígy / idő rád nem tipor.” Weöres Sándornál a törékeny szépség, a mulandóság képe: „Mikor



legjobban szeretsz, bucsut intek. / Száraz levél közé hullok, / ki mindig daloltam” (Fülemüle). rmadár [K. J.]
csend: Az első hang; a teremtés előtti és az élet utáni állapot szimbóluma. Jelentheti a halál ridegségét, a semmit, ugyanakkor az evilágon túli új világot és a transzcendenciát. A kontempláció, a harmónia kifejezője is lehet. • A keleti filozófiák meditációs jelentőségét hangsúlyozzák: a kontempláció legmagasabb fokán a nyelv megsemmisül: „jobb némán befelé figyelni” (Tao Te king, 5). A szentek, szerzetesek, gondolkodók magányba vonulása is jelképes cselekedet a totális, mély csönd elérése érdekében. • Az antikvitásban a káosszal azonosított alvilág jellemzője: „S most kísérlek e rémes / helyre, Chaosra, a tág tér csönd-iszonyára” (Ovid. Met., X. 29–30). A szertartásokat övező csend a szakrális áhítat jelképe („Favete linguis” – Hallgassatok! – a pap felszólítása). Plótinosz neoplatonikus rendszerében a legfőbb Abszolútum kifejezője: „Ha az Egyre akarunk gondolni valójában, talán Csendnek nevezhetnénk leginkább” (Enneadesz, 5.6). • A keresztény kolostori szabályzatok értelmezésében nagy ünnep. Isten a lelkébe száll annak, akiben a csend uralkodik, de elnémítja azt, aki fecsegéssel tölti az idejét. Megjelenik szerzetesi némasági fogadalmakban (pl. karthauziak). A nagypénteket a néphagyományban hallgatással ünnepelték. • A hermetikus beavatási szertartásokban a némasági fogadalom a szertartás része. Ez a „hermetikus csönd”, a vállalt hallgatás, a titok őrzésére irányul. • Balassi Bálint Adj már csendességet... kezdetű versében a lelki béke kifejezője. Pascalnál a kétkedés tragikus hangulatát tükrözi: „A végtelen terek örök csöndje megrémít” (Gondolatok, 206). Goethe Szélcsend a tengeren c. versében a mozdulatlanság, a halál jelképe: „Csönd, halálos rémület.” Vörösmarty Előszó c. költeményében a pusztulás, a halál szimbóluma. Juhász Gyula A csönd felé c. versében a halál és a magány képzetéhez társul. József Attilánál is megjelenik, pl. a Majd eljön értem a halott... kezdetű versben a megsemmisülés tragikus képeként: „A csöndbe térnek a dalok.” Téli éjszaka c. versében az élet hiánya, a tátongó űr képzetei társulnak hozzá. Weöres Sándor a tökéletesség jeleként említi: „A teljes zengés: hang-nélküli” (A teljesség felé, Tíz erkély). Pilinszkynél az istenkeresés motívuma: „Így hivogatlak szótalan: / az örök hallgatásból” (Panasz). rszó/ige, rzene [P. I.]
csengő: rharang/csengő



cseresznye/cseresznyefa: Eurázsia-szerte termesztett gyümölcsfa. Kínában, mivel a cseresznye a tavasz gyümölcse, a remény, az ifjúság, a termékenység, a női szépség szimbóluma; női princípium. • Japánban a cseresznyefák virágzása az egyik legbecsesebb természeti jelenségnek számít. Kobayashi Issa haikujában a tökéletesség és szépség tiszteletet érdemlő jelképe: „Cseresznyevirág: / leszállítja lováról / a nagyurat, ó!” A sakura virága tisztaság-szimbólum, ezért lehetett a bushi, azaz a szamuráj ideál emblémája. A házassági ceremóniákon a teát cseresznyevirág-főzettel helyettesítik, amely ebben az esetben a boldogság jelképe. A cseresznyefák virágzása a rizs virágzását előlegezi meg, bősége alapján következtetnek az eljövendő rizstermés mértékére. A gyorsan hervadó cseresznyevirág az ideális halált, valamint az evilági javaktól való elfordulást és a létezés bizonytalanságát is kifejezi. • A kereszténységben a rParadicsomkert gyümölcse, maga a jótétemény, a kedvesség; ezért is ábrázolják gyakran a gyermek Jézus kezében. • A magyar néphagyományban a Borbála-napon levágott, kizöldülő cseresznyeág („borbálaág”) esküvőre utaló szerencseszimbólum. • Az orosz irodalomban Csehov Cseresznyéskert (az eredetiben ’meggyeskert’) c. drámájában az elveszített múlt iránti nosztalgiát és a múlt ábrándjába kapaszkodó provinciális Oroszországot jelképezi. rág/vessző, rgyümölcs/termés, rvirág [P. E.]
csiga: Spirális ívű, meszes falú védőburkolattal rendelkező puhatestű állat. Általában a Holddal összefüggő jelkép. Előtűnő, majd visszahúzódó szarvaiban a holdsarló változásának párhuzamát látták (rHold). • Az egyiptomi hieroglifák csigával ábrázolták a spirált („csigavonal”), ez a természetben rendkívül elterjedt forma az élet fejlődését jelentette (rspirál). • A keresztény ikonográfiában általában negatív jelkép. Azt hitték róla, hogy sárból és iszapból születik és azzal táplálkozik. A bűn és a jóra való restség szimbóluma.



Hendrik Goltzius–Jacob Matham: A Tunyaság (A hét főbűn rézmetszetsorozatból, XVI. sz. vége–XVII. sz. eleje, Bp., Szépm. Múz.).
rkagyló [Cs. Á.]
csillag/bolygó: A tiszta éjszakai égbolton fényes pontnak látszó égitest. Az istenség jelenlétét, a fensőbbséget, az örökkévalóságot, a halhatatlanságot és a reményt fejezi ki. A Sarkcsillag az ég sarkpontját jelöli, így az rég kapuja. A fény forrása; a templomok kupoláit gyakran díszítik csillagmotívumokkal. Ugyancsak égi jellegének köszönhetően a szellemi erők, a sötétség ellentétének jelképe (rfény/világosság és sötétség). Az istenek mennyei mivoltuk vagy világuralmuk jeleként csillagpalástot viselnek. • Óceánia népeinél a csillagok a Napanya és a Holdapa gyermekei. • Az aztékoknál a hajnalcsillag a rNap felemelkedő, spirituális, maszkulin ereje, míg az esthajnalcsillag a Hold leereszkedő, földi, feminin ereje. • Kínában a csillagok a Nappal és a Holddal együtt az uralkodók spirituális bölcsességét jelölik. Asztrológiai hagyományuk állatöve a rJupiter bolygó fázisaihoz kapcsolódik. Egy ősi csillagmítosz szerint a Vega csillag/Lant csillagkép mint „Szövőlány”, és az Altair csillag/Sas csillagkép mint „Pásztorfiú” a Tejút, az „Égi Folyó” két partjáról nézik egymást vágyódva, s e csillagok a kínai költészetben az örök szerelmi vágyakozás szimbólumaivá váltak („Ott fénylik fent a szép Pásztorfiú; / ott a Szövőlány, s közbül a Tejút; [...] csak nézik egymást: nincs mód szólniuk” – Tizenkilenc régi vers, 10). • A mezopotámiai hagyományban a csillag isten-jel. Istart, a hajnalcsillag istennőjét csillagkoronával övezve ábrázolták (rInnin/Istar/Astarta, rVénusz bolygó). A sumer templomépítészetben az asztrális szimbolika is szerepet



játszott: „a Ház építéséhez fénylő csillagzatot / rendel Neked” (Ningirszu isten házának építési éneke, hárfára, A. 5:21–6:2) (rtemplom). • Az
asztrológia arra az elképzelésre épül, amely szerint párhuzam van az égi és a földi események között, azaz a csillagok és a bolygók együttes jelentései jósló jelekként értelmezhetők földi eseményekre vonatkoztatva. A mezopotámiai ún. káldeus hagyomány dolgozta ki a későbbi asztrológia alaptételeit, s a hellenizmus kori asztrológia ezt vette alapul. „A csillagok ugyanis saját érzékeléssel és isteni bölcsességgel rendelkeznek, mert tisztán részesednek az éltető isteni természetből” (Firmicus Maternus: Asztrológia). • Az egyiptomiaknál a lélek szimbóluma, a lélek halhatatlanságát fejezi ki, amely a testtől megfosztva is megőrzi annak erejét. A csillagokban élnek tovább a holtak lelkei. A csillagok anyja Nut, az ég istennője (Nutot ezért festették a koporsók felső lapjára csillagoktól övezve vagy csillagok díszítette testtel). A keleti ég fő csillagképét, az Óriónt a holtak urával, Ozirisszel azonosították (rOzirisz/Szarapisz). A csillag a végzet, a sors szimbóluma. Egyiptomban a fáraót halála után a Sarkcsillaggal azonosították. A Vénusz bolygó a hajnal hírnöke. Az egyiptomiak a csillaghoz hasonlították a testben levő magzatot. Nézeteik szerint a Nap ad életet sugaraival mindennek, így a csillagok is a Naptól kapják fényüket, mint ahogy a magzat az anyától a táplálékot. • A görögök és a rómaiak az égitesteket az istenekkel azonosították (rAphrodité/Venus a rVénusz bolygó, rArész/Mars a rMars bolygó, rHermész/Mercurius a rMerkúr bolygó, rZeusz/Jupiter a rJupiter bolygó, rKronosz/Saturnus a rSzaturnusz bolygó megfelelője). Az égitestek mozgása szabályos pályájukon az isteni hatalom harmonikus együtthatásának jelképe (rhét). Ez az alapgondolata a püthagoreusok ún. szférák harmóniája tanának (rzene). Uraniát, a csillagászat Múzsáját csillagkoronával ábrázolták. A Korona csillagkép mítosza szerint Dionüszosz kedvese, rAriadné, felhajította koronáját az égbe, ahol az csillagképpé vált (Tiziano: Bakkhosz és Ariadné, 1518, London, National Gallery). • A Bibliában a fénylő csillag az isteni vezetés, útmutatás és pártfogás szimbóluma. Az Ótestamentumban a csillagok Isten akaratának alárendelt teremtmények, az isteni teremtés nagyszerűségének bizonyítékai (Iz 40,26). A csillagok nem teljesen élettelen alkotások, mindegyiküket egy angyal őrzi, ezért az angyalok attribútumai. A bukott angyal az égből aláhulló csillag (rSátán/Lucifer). A MTörv 4,19 óvja a zsidókat a csillagkultusztól, ők azonban a szigorú isteni parancs ellenére olykor annak hatása alá kerültek (2Kir 17,16; 21,3–5). Dániel próféta a



csillaggal jelképezte az igazak örök életét: „Akkor az érteni tudók ragyogni fognak, mint a fénylő égbolt, s akik igazságra tanítottak sokakat, tündökölnek örökkön-örökké, miként a csillagok” (Dán 12,3). • A Messiásra vonatkozó ószövetségi csillag-szimbolika a tipológiai szimbolizmus értelmezésében Krisztust jelöli: „Csillag tűnik fel Jákob törzséből és jogar sarjad Izraelből” (Szám 24,17). A napkeleti bölcseknek is egy csillag mutatta az utat Júdea újszülött királyához. Az ókeresztény katakombafreskók némelyikén a betlehemi csillag Krisztus-monogram formájában jelenik meg. Az epiphania-csillagot „hitcsillag”-nak vagy a „kegyelem szavá”-nak is nevezik. A keresztény művészetben tizenkét csillag szimbolizálhatja Izráel tizenkét törzsét és a tizenkét apostolt (rtizenkettő). Az apokalipszis hét csillaga a hét egyházra vonatkozik (Jel 1,16). A középkortól Mária-szimbólum; az apokaliptikus Napba öltözött Asszonynak, a Szeplőtlen Szűznek, a Mennyek királynéjának attribútuma (rapokalipszis).
Heiss– Vogel–Zierl: Passaui Boldogasszony, a keresztények segítsége (1721, Tereske, róm. kat. templom).
A vesperás himnusz (Ave maris stella) Máriát tengercsillagnak nevezi, mivel ő a hánykódó hajók, azaz a lelkek útmutatója, „vezérlő csillaga” (rhajó/bárka). Az Úr és a szentek glóriáját is gyakran ábrázolják csillagkoszorúként. • Az evangélikus egyházművészetben a betlehemi csillag fontos jelkép; a templomtornyok jellegzetes díszítőeleme. • A tarot XVII. lapja a Csillag, amely az újjászületést jelképező csillag alatt egy, az élet vizét merő nőalakot ábrázol. • A szabadkőműves szimbolikában a



háromszögű rvonalzó és a rkörző – a Föld és az Ég jele – közé rajzolt csillag a beavatott, fényként sugárzó ember megtestesítője; Kazinczy Ferenc szabadkőműves vállszalagján is ebben az értelemben szerepel. • Vincent van Gogh Csillagos éj c. festményén az éjszakai égbolt fénye a kozmikus örvénylés kifejezője (1889, New York, Museum of Modern Art) (rspirál). • Az irodalomban is megjelenik a csillagokhoz fűződő hagyományos jelentés. Asztrológiai szerepüket így hangsúlyozza Balassi: „Hét fő csillag vagyon az égi forgáson, kik által embereknek / Istentűl
szerencse adatik fejekre” (Az hét planétákhoz hasonlítja Juliát). Csokonai
Az Éj és a’ Csillagok c. versében a szemet nevezi csillagoknak: „Űzzétek el hát Éjjemet / Ti, két halandó Csillagok!” Kosztolányinál a csillagok a fény, az emberi vágyak hordozói: „Ti vagytok a fény, én a föld pora”; „Ti voltatok rajongó vágyaim csak!” (A csillagokhoz). rállatöv, rhexagramma, rpentagramma, rszem [P. I.]
csipkebokor: A Bibliában Isten jelenlétének, az isteni kinyilatkoztatásnak a szimbóluma: az Úr égő csipkebokorban jelenik meg Mózesnek (Kiv 3,2). Az egyiptomi fogságban szenvedő Izráelre is utal, nem semmisül meg, hanem épen kerül ki a szorongattatásból, a tűzből (rIzráel, rMózes). • Keresztény értelmezésben ez további jelentést hordoz magában: ebből a szolgasorban lévő népből születik a Messiás. Az isteni szó lobogó tűzként egyesül az emberi nemből vett esendő természettel, átsüt rajta isteni mivolta anélkül, hogy megsemmisítené a másikat. A Biblia Pauperumban Szűz Mária előképe. Középkori liturgikus szövegekben az „égő csipkebokor” kifejezést a Szent Szűzre is alkalmazták, jelezve, hogy Mária szűz maradt, amint a csipkebokor is sértetlenül került ki a tűzből. • A bibliai rózsabokor Krisztus valóságos jelenlétét (praesentia realis) szimbolizálja Bozóki barokk népéneke szerint: „Te vagy azon tsipke-bokor, a melly lángját mutatta, / Ó Törvényben Mojzes előtt, kit égés nem fogyaszta, / De épségben maradott, szépségben nem változott, / Tsuda-képpen zöld levele, ujjult és illatozott. / Égő bokor ha meg-tartá, el-fogyhatatlanságát / Ditsőséggel tellyes Király, mint szenvedé romlását...” • Tóth Árpád Esti sugárkoszorú c. versében a szeretett nő jelenik meg a csipkebokor alakjában. rbokor, rrózsa, rtövis/tüske [P. E.]
csizma: rcipő/saru/csizma



csodaszarvas: A magyar kultúrában szereplő két csodaszarvas, a szarvasünő és a csodafiúszarvas egyaránt ősi, ázsiai eredetű. • A néphagyomány és a regösénekek csodaszarvasa, az ún. csodafiúszarvas hím, agancsos állat. Évente lehullajtott és újranövesztett szarva révén számos nép mondavilágában a ciklikus újjászületés szimbóluma (rszarv). Eredetileg a téli napfordulón, napköszöntő énekekben ünnepelték az égből alászálló, a Napot homlokán, a Holdat és a csillagokat két oldalán viselő szarvast, a rNap jelképét. A pogány szarvaskultusz asztrális szimbolikája Európában a középkor folyamán összeolvadt a keresztény szarvasszimbólummal: „Csodafiúszarvasnak / Ezer ága-boga / Ezer ága-bogán / Ezer misegyertya.” Az egyházi példagyűjteményekből ismertté vált Szt. Euszták-legenda nyomán a csodafiúszarvas a Fiúisten, Krisztus szimbólumává vált. A regösénekeket, amelyek e jelképben a pogány és a keresztény hagyományt ötvözik, a karácsonyi ünnepkörbe vonták. A Chlodvigról és Nagy Károlyról szóló mondákhoz hasonlóan a honfoglalás kori és az Árpád-házi királyok mondáiban is megjelenik a segítő, útmutató csodás rszarvas. A hagyomány szerint templom- és várépítések helyét jelölte ki (pl. Bors vára: Anonymus, Gesta Hung., 34; Szt. László váci egyházalapítása: Thuróczy János: Chron. Hung., 2,53). • A csodaszarvasmotívum modern feldolgozásai közül nagy jelentőségű Bartók Béla 1936-os kórusműve, a Cantata Profana. A szöveg a csodaszarvas-monda egyik változata, egy román kolinda, karácsonyi ballada alapján. Ebben a műben a szarvasűzés és a szarvas lét a szellemi elkülönülés, a választás szabadságának jelképe. A csodaszarvas űzése közben szarvassá változó kilenc vadászifjú „...többé / Nem iszik pohárból, / Csak tiszta forrásból”. Nagy László Csodafiú-szarvas c. verse az ősi pogány és a keresztény szimbolikát ötvözi: a természet ciklikusságát jelképezi a tavasszal életerejében megjelenő, ősszel vadászoktól megsebzett, a karácsonyi oltáron agancsán gyertyát tartó áldozati Csodafiú-szarvas. • A hun-magyar eredetmondából ismert másik csodaszarvas egy szarvasünő, amelynek űzése közben találtak új hazára a hunok és magyarok mitikus ősei. Az első ismert forrás, a VI. sz.-i gót krónikaíró, Jordanes, Priszkosz rétortól, Attila kortársától vette át a hunok eredetéről szóló mondát, s benne a szarvasűzés epizódját. Magyarországon először Kézai Simon XIII. sz.-i gestájában szerepel a hun-magyar származástörténet és a nyugati forrásokból ismert szarvaskaland, kiegészítve a nőrablás és a nemzetalapítás epizódjaival (Kézai Simon: Gesta Hungarorum, I. 5). A szarvasmonda a nyugati



forrásokból ismert hun eredetmondától függetlenül, önállóan is ismert volt a magyar szájhagyományban, Onogur/Hunor és Magyar történetében. A vadászokat maga után csalogató szép szarvasünő a nomád, vadászó keleti népek, feltehetően a vándorló, majd honfoglaló magyarság mesevilágában is állat alakban megjelenő tündérnő, akinek célja a kiválasztott férfi elbűvölése, magával ragadása (pl. Az ezeregy nap legszebb meséi c. perzsa mesegyűjtemény A kék szarvas c. darabja). Az Onogur/Hunor–Magyar testvérpár anyjának neve, az Eneth/Enee, az ünő szó régi alakja, s a szarvastehén-ősanya mítoszra utal. Ipolyi Arnold 1854-es Magyar mythologiájában az eredetmonda szarvasünője és a vár-, templomépítések helyét kijelölő szarvas egybemosódva jelenik meg mint az isteni akarat kinyilatkoztatója, akinek útmutatásában „a nép egy fensőbb isteni végzet kijelentését vélte észrevenni”. • A hun-magyar eredetmonda legismertebb költői feldolgozása Arany János Rege a csodaszarvasról c. műve, amelynek forrása Kálti Márk XIV. sz.-i Képes Krónikája. A csodaszarvasmonda ábrázolása látható a Képes Krónika miniatúrái között (1360 k., Bp., OSZK). A mitikus állat József Attila 1933-as A csodaszarvas c. versében a magyarságtudat jelképe. A költő a csodaállat hagyományos jelképiségét szembeállítja egy új jelentéssel. Eredetileg az őshazát otthagyni kényszerítő nyugtalanság, a vágyálmokat kergető, önpusztító vállalkozás kifejezője, amely „Csak a nyomát hagyta minden / füves földön, fájó szívben”. Ezzel szemben a költő pozitív szimbólummá, a megbékélő otthonra találás jelképévé emeli a csodaszarvast. Egyrészt a hazában: „Tisza mellett, Duna mellett / Az a szarvas itt legelget”; másrészt a regösénekek csodafiúszarvasát idéző kozmikus méretűvé növekvő képben a világegyetemben: „ága-boga tükörképe / csillagvilág mindensége.” rállat/ állatok [Ú. E.]
csók: A szoros szellemi és/vagy fizikai kapcsolat kifejezője. A sarkvidéki népek, továbbá a kínaiak, japánok, malájok az orr összeérintésével csókolóznak. Ennek a csóknak is, akárcsak az európai ajakcsóknak az eredete a lélek cseréjének vagy valamilyen erő átadásának mágikus gondolata. • Az egyenrangú perzsák ajakcsókkal, a többiek arcra adott csókkal vagy leborulással köszöntötték egymást (Hérodotosz, I. 134). • Az ókori keleti, görög és római kultúrákban a csók az alázatos tisztelet kifejezője volt. Csókkal illették a templomok küszöbét, az istenek képeit, az uralkodók ruhaszegélyét, kezét, lábát. A mai kézcsók, ill. a „csókolom”



eredetileg „kezét csókolom” – köszönés a tiszteletet kifejező csók maradványa. A halott megcsókolása utolsó leheletének felfogása (Verg. Aen., IV. 684). • Az Ótestamentumban a szeretet jele szülők és gyerekek (Ter 27,27; 1Kir 19,20), testvérek (Kiv 4,27) és rokonok (Ter 29,11; Kiv 18,7; Rut 1,9) között. A tisztelet jele (1Sám 10,1: Saul felkenése), ám leplezhet alattomos szándékot is (2Sám 20,9; Péld 27,6). A szerelmesek csókját az Én 1,2 és 4,11 említi. • A keresztény hagyományban a Krisztussal való misztikus közösségnek, továbbá a szeretetnek és békének a kifejezője (1Kor 16,21; 1Tesz 5,26; 1Pét 5,14). Clairvaux-i Szt. Bernát az Énekek éneke kommentárjában a tekintet, az ölelés és a csók fokozataival fejezi ki az Isten iránti odaadás mértékeit, s a csók a legmagasabb fokú vallási elragadtatottság szimbóluma. A csók képét idézte fel az, amikor az Úr lelket lehelt Ádámba (Ter 2,7; a monrealei mozaikon a lélek átadását jelző vonal Isten és Ádám száját köti össze). Júdás egyszerre üdvözli és árulja el a Mestert csókjával (Mt 26,48–49).
Júdás csókja (XII–XIII. sz., Saint-Gilles du Gard, az apátsági templom nyugati kapuzatának domborműve).
Az ún. békecsók az apostoli időktől kezdve a megkereszteltek testvéri közösségének jele. Az ősegyházban a közös ima megpecsételésére szolgált. Nagy Szt. Gergely pápa liturgiájában az áldozásra való előkészület része volt. A kora középkorban a békecsókot az oltártól adták tovább – mint onnan eredő áldást – a laikusoknak. A XIII. sz.-tól a celebráns által szájjal érintett csóktáblát (pax, osculatorium) csókolták meg a hívők (kivéve nagycsütörtökön – Júdás árulása miatt). A kereszteléskor és bérmáláskor



adott csók a keresztény közösségbe való felvétel jele. Az ereklyéket szintén csókkal illették (rcsont/csontváz). Az eljegyzést, a házasságot, a vazallusi szerződést a tanúk előtt adott csók pecsételi meg. Mint a lehelet, a szellem, az élet infúziója, életre kelti a halottat (2Kir 4,34). • Mint jelképes lélekcsere magyarázza a (nép)mesék varázshatású csókjainak gyakori motívumát. Boccaccio Dekameronjában (X. 4) Gentile lovag csókkal kelti életre a már eltemetett Catalinát. Csipkerózsika és háza népe a hős csókjára ébred hosszú álmából. A Grimm testvérek értelmezésében a Nap (királyfi) csókja ébreszti fel téli álmából a természetet (Csipkerózsikát). Mint lélekcsere, Platóntól kezdve máig a szerelmi költészet közhelye. • A csókhalál mint a halhatatlanság záloga szintén elterjedt motívum: az istenség által megcsókolt halandó földi halála révén bejut az örök isteni birodalomba. „Isten csókjában” halt meg rMózes, Áron és Miriam. Erósz/Amor és rPszükhé/Psyche története a csókhalál mitologikus feldolgozása, amint Canova Amor és Psyche c. szobra (1787–1793, Párizs, Louvre) is tükrözi (rErósz/Amor/Cupido). Pico della Mirandola csókhalálelképzelésében a pogány mitológia keveredik ótestamentumi, kabbalisztikus és keresztény elemekkel. Balassi is ismeri a csókhalál
neoplatonikus elméletét (Kiben annak adja okát, hogy él, noha a lélek a szerelmeséhez elszökött tűle). Csokonai A’ Tsókok c. prózai művében az „Ártatlanság és Gyönyörűség” tündéri korszakát jellemezték. A szerelem kezdetét és beteljesedését szimbolizálják: „Az én Lelkem, Filander, egészenn Ajjakimra szállott ki akkor: és az én életem [...] nem egyéb vólt, tsak eggy Tsók.” • A középkori művészetben nemcsak a szerelmeseket jelentheti a csókolózó pár ábrázolása, hanem a luxuria bűnét is. A csók különösen kedvelt téma volt a századfordulón: pl. a pillanat örökkévalósága (Rodin: A csók, 1886, Párizs, Musée Rodin) és az örök létezés, a szerelem szimbólumaként (Gustav Klimt: A csók, 1907, Bécs, Österreichisches Galerie). Ady költészetében is fontos motívum az élet misztériumát jelképező csók: „Valami szent, nagy éjszakában / Vad nászban megfogant az élet [...] Minden kis mozgás csókba téved” (A csókok átka). rszáj, rszent nász [Eö. A.]
csomó: Fonalra, kötélre kötött hurok. Jelenthet szövetséget, egyesülést, szerelmi, házassági köteléket, hűséget. Ambivalenciája az oldás és kötés ellentétéből fakad: a csomó lazítása, kioldása a szabadság, az üdvözülés, a bonyodalom megoldásának a kifejezője, míg a csomó megkötése a



probléma, az akadály, a gonosz varázslás jele. • Ártó csomó szerepel pl. a sumer Innin istennő alvilágjárását elbeszélő eposzban: „az alvilág kapujában ártó csomót köt” (A nagy égből a nagy föld felé... 98) (rInnin/Istar/Astarta). • Kínában a magas életkort és a jóhoz tartozást jelzi. A bambuszrúdon, mint Ég–Föld-tengelyen, az egymást függőlegesen követő csomók az ősi, lényegi hierarchiát, a világ transzcendens rendszerét szimbolizálják (rbambusz). • Egyiptomban az élet jelképe, az alakok fején, övén, kezén is látható. Az ún. ankh-kereszt csúcsán látható Ízisz-csomó a halhatatlanság szimbóluma (rkereszt). A Halottak Könyve 24. fejezete a világsors mozdulatlan csomóját említi. • Az ókori görög és római díszítőművészet elemei közt többféleképpen is megjelenik, pl. rspirál, kereszt, rszvasztika/horogkereszt formájában mint védelmező talizmán. A gordiuszi csomó – amelyet Nagy Sándor kibogozás helyett elvágott interpretációja vitatott. A makedón király valóban megszerezte Ázsiát, ahogy a jóslat ígérte a csomó kioldójának (Plut. Alexandrosz, 18). • A Biblia szerint a ruhán levő csomók vagy bojtok „jelentsék nektek: ha rájuk tekintetek, emlékezzetek az Úr parancsaira, hogy azok szerint járjatok” (Szám 15,39). Erre a hagyományra vezethető vissza az emlékeztető csomó kötésének szokása. • A ferencesek övzsinórján a három csomó a szegénység, a szüzesség és az engedelmesség fogadalmának jelvénye (röv). A csomó veszélyelhárító, amulettszerű szerepének bizonyságául szolgálnak a merseburgi Tamás-templom csomómintás oszlopai 1200-ból. • A muszlim hagyományban az óvás, a védelem szimbóluma. Ugyanakkor létezik olyan boszorkányság, amelynek keretében ártó mágikus csomót készítenek, a Korán ezért imát ír elő védekezésül. • A perzsa, szasszanida hagyományokat követő, rbuzogány típusú magyar királyi rjogar kristálygömbjének aranylemezes díszítése egy végtelen hurkos fonatból álló mágikus csomót ábrázol, amelynek bajelhárító funkciót tulajdonítottak.



A magyar királyi jogar díszítése (XII. sz., Bp., MNM).
• Dante visszatartó erő jeleként említi a csomót (Ist. Színj., Purg., XXIV. 55). Marsilio Ficino szerint az ember maga a világ kötele és csomója. rkötél [R. G.]
csont/csontváz: Szimbolikája többrétű. Mivel a létezők eredendő anyaga, az újjászületés csírája, a lélek lakhelye, ezért a legyőzhetetlen életelv, az erény, a feltámadás, a feltámadásba vetett hit kifejezője. Másrészt a halál és a gyász jelképe. • A sámánok kiválasztottságának egyik testi jele születéskor a többlet csont (rujj, rfog). A sámánöltözet csontváz formájú díszítőeleme (fémrátét vagy hímzés) a sámáni újjászületés képességére utal (rruha, rsámán/táltos). Az ural altaji népek a csontokat, főleg a lapockacsontot, jóseszközként használták. • A távol-keleti orvoslásban fontos szerepet játszott a porított csont, afrodiziákumként is fogyasztották. A régi kínai esztétikai írások szerint a művészi alkotás alapja a „csont”, amely az érzelem, a mű belső egységének jelképe (Liu Hszie: Az irodalom szíve és faragott sárkányai, XXVIII). • A csont szimbolikája összefüggésben áll a kőével (rkozmikus ember, rkő/szikla). A görög vízözön-mítosz szerint Deukalión és Pürrha a rParnasszosz/Parnassus hegyén a Földanya csontjaiból, a hátuk mögé dobált kövekből teremtette újra az emberiséget. Az antikvitásban is ismert volt az az elképzelés, amely szerint a csont a halhatatlanság magja. Platón szerint a csontvelő „a lélek isteni magvát fogadja magába” (Timaiosz, 73d). • A zsidó és keresztény elképzelések szerint az évszázadokon át megőrződött csontokból támadnak majd fel a halottak az Utolsó ítélet trombitaszavára, ezért Ezekiel próféta



költői allegóriáját a száraz csontok völgyéről a feltámadás előképeként értelmezték: „Ezt üzeni az Úr, az Isten a csontoknak: Nézzétek, éltető leheletet adok belétek, és megelevenedtek” (Ez 37,5). A lélek megkímélésével függ össze az Ószövetség azon tilalma, amely szerint tilos a húsvéti bárány csontjait összetörni (Kiv 12,46). Ezért – a két latorral ellentétben – Jézus lábszárait nem zúzzák össze (Jn 19,31–37). • A katolicizmus sajátos csontkultuszt hozott létre: a szentek földi maradványait, a csontokat a ruhadarabokkal és a mártíromság eszközeivel együtt kultikus tisztelet övezte. Mivel a csontereklyéknek gyógyító, üdvözítő erőt tulajdonítottak, a középkorban az oltárokba, a szobrokba is beépítették azokat (roltár). A Krisztus keresztjének tövében látható csontváz a Golgotán eltemetett Ádámot jelenti; a kereszt melletti koponya pedig azt jelképezi, hogy Krisztus, a második rÁdám, vérével váltja meg az emberiség ősatyjának bűnét. • A középkorban a csontváz elsősorban a mindenkit lebíró halált jelentette, pl. a haláltáncot ábrázoló jeleneteken (Hans Holbein: Haláltánc, fametszetsorozat, 1522–1526) (rhaláltánc). Id. Pieter Brueghel A halál diadala c. képén az Apokalipszis lován ülő kaszás halál vezeti az élőkkel viaskodó többi csontvázat (1560–1564 k., Madrid, Prado) (rApokalipszis lovasai). • Angol nyelvterületen a Hallowe’en (október 31., mindenszentek előestéje), a pogány szertartásokban gyökerező szellem- és démonjáró éj népi ünnepének egyik jellegzetes ikonográfiai motívuma a csontváz (rlámpa/mécses). Közép-Amerikában mindez összefonódott a prekolumbiánus indián kultúrákból eredő rkoponyakultusszal. • A tarot XIII. lapja, a Halál csontvázat ábrázol, kezében kaszával. • Ady A csontvázak katedrálisában c. versében a csontváz a „Halál-Úr temploma”; világháborús költészetében a háború áldozataira utal: „Csontváz-légiók az én álmaim” (Kiszakadt bús nóta). Illyés Gyula Csontvázam keresztjén c. versében az „elmerült korok fehérlő szobra”, a csontváz a maradandóság, a romló emberi ellentéte. Weöres Sándornál a lét végső jele: „te vagy csak tiszta, vetkőzött valóság: / csontváz! létünk nem-hervadó virága!” (Egy összedrótozott csontvázhoz).



Körösfői-Kriesch Aladár: Ember a Halál nyomában (1905, Bp., MNG).
relefántcsont [L. A.]
csuklya: A felsőruházathoz (köpenyhez) erősített fejrevaló. A láthatatlanság, a vissza- vagy félrevonulás jelképe. A keresztény szerzetesrendek öltözetének jellegzetes darabja. Mint fejfedő a szellem, a gondolat kifejezője is lehet. A középkori halálábrázolásokon gyakori jelkép (Philip Pott sírja, 1480, Párizs, Louvre). Botticelli A rágalom c. képén a Rágalmat megszemélyesítő nőalak látható fekete köpenyben, csuklyával a fején, míg ellentéte, az Igazság meztelen (1495, Firenze, Uffizi). Ligeti Miklós Anonymus-szobrán a névtelen jegyző arcát csuklya rejti (1903, Bp., Városliget). • Adynál a halál közelségét jelzi: „S százféle csuklyát ölt, hogy meg ne lássák” (Drága, halott nézésekkel). • Jung szerint a legfelső szférát, az égi világot jelképezi. rruha [Sz. T.]
D
Daidalosz és Ikarosz/Daedalus és Icarus: Görög mitológiai alakok. Az athéni származású építész-feltaláló-szobrász, Daidalosz, egy vétke miatti büntetés elől menekült Krétára, ahol Minósz király megbízásából megépítette a krétai labürinthoszt, amely a bikafejű szörnyet, Minótauroszt rejtette (Apollod. Mit., III. 1,4; 15,9; Ovid. Met., VII. 236–259, VII. 152



161) (rlabirintus, rbika). Daidalosz Krétáról is menekülni kényszerült, mivel segített a Minótauroszt legyőző Thészeusznak és Ariadnénak. Ekkor viasszal rögzített tollakból készített szárnyat maga és fia, Ikarosz számára. A fiút azonban „vágy vonja az égbe, / tör magasabbra utat...” (Ovid. Met., VIII. 224–225), így a figyelmeztetés ellenére túl közel repült a Naphoz, amelynek heve felolvasztotta a viaszt, és Ikarosz a mélybe hullott (Ovid. Met., VIII. 183–235). Daidalosz a kézművesek védnöke, a művészi leleményesség jelképe. • Az európai képzőművészetben elsősorban Ikarosz bukásának témáját ábrázolták (pl. id. Pieter Brueghel: Ikarosz bukása, 1558–1563 k., Brüsszel, Musée Royaux des Beaux Arts; Canova: Daidalosz és Ikarosz, 1777–1779 k., Velence, Museo Correro). Goethe a Faustban a Byronról mintázott Euphorión halálában idézi föl Ikarosz mítoszát. rszárny [Ú. E.]
Daphnisz: rpásztor
daru: Mocsaras területeken élő gázlómadár. • Az antikvitásban a tavasz és az életöröm szimbóluma. Gyakran utánozták a darvak rkör alakú násztáncát a beavatási rítusokban, utalva ezzel az élet és a halál kapcsolatára, körforgására (rtánc). • Kínában Sou-hszing, a halhatatlanság istenének hátasa, a hosszú élet jelképe (rtao). Utalt a megelégedett öregkorra, a fiúi kegyességre, a remeteségre. A fején látható piros tollak révén a tűz és a Nap madarának tekintették. • Egy legenda szerint a darvak minden éjszaka királyuk köré gyűlnek, majd őrt választanak a pihenő idejére. Az őr fél lábon áll, és követ tart a csőrében, hogy el ne aludjon. (Ha ugyanis elalszik, a kő kiesik a csőréből, ő pedig felébred a koppanásra.) Így válhatott a daru az egyházatyáknál és a bestiáriumokban az éberség, a hűség és a szerzetesi élet rendjének megtestesítőjévé. Ez az éberség vigyáz a többi erény megtartására is. • A heraldikában kedvelt címerábra.



Tétényi- és Haraszti-címer (1405, Bp., MOL).
• Balassi Bálint Darvaknak szól c. versében a többi madárhoz hasonlóan a szabadságot jelenti: „Szárnyad vagyon, repűlsz, szintén ott szállsz le, űlsz, földében hol akarod.” rmadár, rszárny [P. E.]
datolyapálma: rpálma/datolyapálma
Dél: régtájak
delfin: A mediterrán kultúrákban pozitív értelmű jelképként jelenik meg az emberekkel szemben jóindulatú tengeri emlős. A halak királya, a hajótöröttek megmentője, lélekvezető. A rtenger erejét, hatalmát és a gyorsaságot, a biztonságot jelképezi. • A minószi kultúrában istenként tisztelték, a görög hagyomány szerint a krétai hajósokat maga Apollón (rApollón/Apollo) vezette delfin alakjában Delphoiba. Delfin-ábrázolások a knósszoszi palota (Kr. e. 1700–1500 között) freskóin és vázaképein is fennmaradtak. A görögöknél Poszeidón (rPoszeidón/Neptunus), Dionüszosz (rDionüszosz-Bakkhosz/ Liber-Bacchus), Apollón és Aphrodité (rAphrodité/Venus) szent állata. Az Ariónt mentő delfin az ifjút az erőszakos földi világból a kegyelem világába szállítja (Ovid. Fasti, II. 83118) (rArión). Egy ókori legenda szerint a delfinek egykor emberek voltak, s csak Dionüszosz parancsára öltöttek rhal alakot, de a „bennük igazkereső, nemes emberi lélek / még ma is őrzi az emberi észjárást s a szokást mind” (Oppianosz: A delfin).



Exekiasz: Dionüszosz és a delfinné változtatott emberek (Kr. e. 540).
• Ha Apollónnal együtt szerepel, ’bölcsesség’ a jelentése. • Az etruszk halotti kultúrában a delfineket a halott lelkeket a Boldogok szigetére vezérlő kalauzként ábrázolják; később alakjuk az alvilágra utalt (rsziget). Két, egymással ellenkező irányba néző delfin a természet kettősségére utal, míg a delfin horgonnyal a gyorsaság és lassúság ellentétét, az arany középút eszményét mutatja: „Festina lente!” (Lassan siess!) (rhorgony). • A keresztény művészetben többnyire a halat helyettesíti, így egyrészt a „nagy halat” szimbolizálja, amely Jónást elnyelte, másrészt magát Krisztust, aki a lelkek megmentője és hordozója a halál vizeiben. A delfinhez kapcsolódó antik tradíció Bosch A Gyönyörök kertje c. oltárképén (1503–1504 k., Madrid, Prado) is megjelenik, ahol a delfinlovasok szintén lélekvezetőként értelmezhetők. A delfin hajóval és horgonnyal az egyház jelképe. • A franciaországi Dauphin tartomány címerállataként 1349-től a francia trónörökösök jele; erre utal az őket jelölő kifejezés: a dauphin. • Goethe Faustjában alvilági erőként szerepel: „az örök vízbe visz ma téged / Próteusz-delfin” (Faust II., Walpurgis-éj) (rPróteusz/Proteus). W. B. Yeats Byzantium c. művében a delfinhez mint lélekkísérőhöz kapcsolódó antik hagyomány jelenik meg. [K. Zs.]
délibáb: Optikai csalódás, amelyet az eltérő hőmérsékletű légrétegeken megtörő fény okoz. A képzelet, a vágy, az illúzió jelképe. • Az olasz mondákban a tenger felett képződő légköri jelenség csodás látványa egy bűverejű tengeri tündér (Fata Morgana) megnyilvánulása, amely veszélyt jelent az őt elérni vágyó hajósok számára. • A magyar hagyományban a



délibáb feltűnése a bő termés, a jó esztendő ígérete. Ipolyi Arnold szerint „tündérnév értelmével bír azonban, ezen, alföldi rónáinkon, Tisza mellékein, Hortobágy pusztáin és Debrecen csodás térein kitünőleg otthonos tünemény magyar: »delibáb« neve; ...déli bába...” (Magyar mythologia [1854], Tündérek). Ipolyi Arnold a délibáb keletkezésének népregékben fennmaradt hagyományait is ismerteti (rtündérek/Tündérország). • Arany János a képzelet jelképeként említi: „Mint elmosódó, játszi délibáb: / A képzelet...” (Bolond Istók, II. ének, 56). Arany László A délibábok hőse c. verses regényében az illúzióvilágot jelenti. Adynál lehet a művészlélek számára megnyilvánuló Szépség képe: „Alkonyatok és délibábok / Megfogták százszor is a lelkét” (A Hortobágy poétája); látomás (Délibáb-ősöm Köd-városban). Jelezheti a forradalmi megújulásba vetett reményt is (A Délibáb üzenete). rszivárvány [Ú. E.]
Démétér/Ceres: Démétér a görög mitológiában a rföld termékenységét, a gabona érését, a földművelés sikerét biztosító istennő. A Homéroszi II., Démétér-himnusz így nevezi: „Bőkezű Démétér, tavasz, ősz úrnője.” A földön tartózkodik, szemben az emelkedett olümposzi istenekkel. Alakja Dionüszoszhoz hasonlóan khthonikus vonásokat is hordoz, az életteremtés mellett a föld mélyének félelmetes vonásait. Kultusza elsősorban a földművelő kultúrákban volt jelentős, a földművelés feltalálását, a civilizáció elterjesztését fűzték alakjához. Gyermekei: rPlutosz, a bőség megszemélyesített alakja és Perszephoné (rPerszephoné/Proserpina), az alvilág urának, Hadésznak felesége, az évenként újrasarjadó növényzet jelképe. Kultuszközpontjában, Eleusziszban, az őszi és tavaszi misztériumokon mitikus történetét, Perszephoné elrablását, Démétér gyászát és bolyongását, végül a leány visszatérése után a föld termékenységének újjáéledését elevenítették fel, s ez a vegetáció körforgását, a pusztulás és újjászületés összefüggéseit fejezte ki. Plutarkhosz a Föld jelképének nevezi (Plut. A hold arca, 27). • A hellenisztikus Egyiptomban Ízisszel, Rómában Ceresszel azonosult alakja, aki szintén a föld termékenységének, de egyben az anyaságnak, a házasságnak és az alvilágnak is istennője volt. A plebejus istentriász (Ceres, Liber, Libera) élén szemben állt a patríciusok Jupiter vezette istenhármasával (Liv. III. 55,7). Ceres alakja a Kr. e. III. sz.-tól hellenizálódott, ekkor vették át a Démétérhez fűződő mítoszokat, kultikus hagyományokat a rómaiak. A görög mítoszt feldolgozó Ovidius így



jellemzi: „Földbe a görbe ekét legelőbb a Ceres keze nyomta, / búzát ő legelőször adott, szelíd étket először, / törvényt ő legelőbb; a Ceres adománya amink van” (Ovid. Met., V. 341–343). Attribútumai a gyümölcsök, a gabonakalász és a rmák, áldozati állata a disznó (rgyümölcs/termés, rgabona/búza, rdisznó/vadkan). Michele Pannonio Trónoló Ceres c. festményén jellegzetes attribútumaival látható (XV. sz., Bp., Szépműv. Múz.). • Schiller Az eleusisi ünnep c. versében a civilizáció Ceres adománya: „a királynő érkezik, / Zabolázója a vad világnak; / Általa társas az emberi lény.” ranyaistennő, rBaubó [Ú. E.]
démonok: rördögök/démonok
denevér: A végtagjai között szárnyként feszülő bőrhártya segítségével repülő emlősállat. • A Távol-Keleten a boldogság szimbóluma; kínaiul a ’denevér’ és a ’boldogság’ jelentésű szó hangalakja (fu) megegyezik. Az illusztrációkon és szerencsekívánáskor az röt denevér az öt boldogságot jelenti: a gazdagságot, a hosszú életet, az egészséget, az erényt és a jó halált.
Kínai boldogságjelkép.
A hosszú élet jelképe, mivel úgy tartják, sokáig él, s a barlangok, amelyekben lakik, bejáratul szolgálnak a Halhatatlanok birodalmába. Szárnyait szintén a halhatatlanság elérésének jeleként értelmezték (rszárny, rtao). Li Taj-po a Jáde-forrás barlangja kapcsán említi a legendás állatokat:



„A hegy gyomrában fehér denevérek élnek [...]. A Halhatatlanok könyve szerint a denevér másik neve: halhatatlan patkány” (Válasz
unokatestvéremnek, Csung-fu szerzetesnek...). • Az antikvitásban az éberség szimbóluma, ezért azt tartották, szeme megvéd az álmosságtól. A házak ajtajára szögezett denevér az ártó szellemek és a rosszakarat elleni védelmet szolgálta. Az Odüsszeiában a megölt kérők lelke denevérként röpül az alvilágba (XXIV. 5–9). • A mózesi törvények szerint tisztátalan állat, a bálványimádás és a rettegés jelképe. • A keresztény hagyományban hasonlóképpen negatív jelentésű; a magyarázat szerint: ahogy a denevér kerüli a fényt, úgy fél a Sátán az isteni fényességtől, a napvilágtól. Az ábrázolásokon főként az ördögökhöz kapcsolódik: Lucifernek, a bukott angyalnak, valamint az ördögöknek gyakran denevérszárnyai vannak. A denevér a boszorkányszombatok elmaradhatatlan résztvevője, a rosszindulatú sötétség, a démoni erők hordozója (rboszorkány, rördögök/démonok). A bűnök allegorikus ábrázolásain az Álnokság, a Butaság attribútuma lehet. • A Dél- és Közép-Amerika trópusi területein őshonos denevérfajok egyikét (Desmodus rotundus ’rőt vérszopó denevér’) a rvámpír egyik megjelenési formájának vélték. • A felvilágosodás kori magyar irodalomban Csokonai a denevér alakját a vallási fanatizmushoz kapcsolja: „Denevér babona! Bagoly vakbuzgóság!” (Konstántzinápoly). rállat/állatok [Ú. E.]
diadalív: Antik emlékműtípus, a dicsőség és a győzelem jelképe; szimbolikája a rkapu jelentéseihez kapcsolódik. Formai elemei szintén jelképhordozók: a négyszöget záró körív az alantas erőkön aratott diadal kifejezője (rkör, rnégyzet). Az első kőből, hellenisztikus hatásra épített diadalívek Augustus idejéből maradtak fent. Eredetileg Kis-Ázsia görög településein építettek hasonló, díszítő funkciójú kapukat. A császárkori diadalívek a városok, a szentélykörzetek, a fórumok bejáratánál álltak, tisztán reprezentatív céllal, az uralkodó dicsőítésére. Rómában a Forum Romanum diadalútjának két végén helyezkedik el a Titus- (Kr. u. 81), ill. a Septimus Severus-diadalív (Kr. u. 203).



Nagy Konstantin diadalíve (IV. sz., Róma).
Önállóan is megtalálhatók olyan helyen, ahol a megörökítendő esemény történt, vagy az egyes tartományok határán. Rómában a hadvezérek és az uralkodók a diadalkapun keresztül vonultak föl a Capitoliumra az áldozatbemutatáshoz, ezért a diadalív a győztes csata vagy hadjárat után tartott szokásos diadalmenet és áldozatbemutatás jelképévé vált (ráldozás/ áldozat). A diadalkapun való áthaladás a dicsőségben való részesedést, a hódítás ünnepélyes elismerését jelképezte. A Flaviusok alatt épült, már említett Titus-ívet a zsidó felkelés leverésének emlékére készítették Kr. u. 79–81 között. A belső falán elhelyezett domborművek a hadjárat legfontosabb eseményeit jelenítik meg, hangsúlyozva a római győzelem nagyságát. • Az ókeresztény művészetben gyakran a diadalívhez hasonló kapuboltozat veszi körül a keresztet vagy Krisztus monogramját, amely így a Megváltó dicsőséges halálára és a feltámadásra utal. • A Párizsban, a napóleoni háborúk után épült diadalív, az Arc de Triomphe (1806–1836) a francia nemzet és az ország, valamint Párizs szimbólumává vált, elsősorban a forradalom szellemét és a szabadságot megtestesítő domborműábrázolásainak köszönhetően. [A. D.]
Diana: rArtemisz/Diana
dicsfény/glória: A fej körül ábrázolt fénykoszorú. A kiválasztottság, az égi kegyelemben való részesülés, a megvilágosodás képi megjelenítője; jelentése elválaszthatatlan a fény szimbolikájától (rfény/világosság és sötétség). Az isteni sugárzást, a fény szellemi hatalmát, az erényt, a bölcsességet, a transzcendens tudást jelképezi. • Az ősi mezopotámiai elképzelések szerint az istenségek jellemzője a fény, amely körülveszi



alakjukat. A Nappal és a csillagokkal azonosított isteneket szintén fénykoszorú övezi (pl. Istar, az Esthajnalcsillag istennője; rInnin/Istar/Astarta). A perzsa vallásban Ahura Mazdát és prófétáját, Zarathusztrát jellemzi a ragyogó fénykör (rAhura Mazda, rZarathusztra/Zoroaszter), a buddhista ikonográfiában pedig rBuddha és a bódhiszattvák természetének jelképe a fény. A rómaiak a félistenek és az istennek tekintett császárok ábrázolásakor használták.
Nap- és holdfényre utaló dicsfénnyel ábrázolt palmürai istenségek (dombormű, II. sz., Párizs, Louvre).
• A keresztény művészetben a IV–V. sz. körül jelenik meg (Kettős
dicsfényben trónoló Krisztus Pantokrator, XII. sz., Barcelona, Museo de
Arte de Cataluna). Használata először a Szentháromság három személyére korlátozódott, de fokozatosan kiterjedt az apostolokra és a szentekre is. A dicsfény formái közül a kereszt alakú főként rJézus Krisztus attribútuma, a háromszögletű a Szentháromságot szimbolizálja. A négyszögletű, kék színű dicsfény az egyházi és világi emberek fejét övezi, azt jelezve, hogy az ábrázolt személy még a földön él, de érdemes arra, hogy majdan szentté váljék (rnégyzet). Hatszögű dicsfényük van a teológiai erényeknek és allegorikus figuráknak. A legismertebb a rkör alakú, aranyszínű dicsfény, amely már nem élő személyt jelöl; főleg rSzűz Mária, az angyalok és a szentek feje fölött jelenik meg, gyakran mandorlaként a teljes alakot övezve (Torriti: Szűz Mária megkoronázása, 1294, Róma, Santa Maria Maggiore) (rarany, rmandorla). Gyakran használták az egyházi hatalom jelölésére, megkülönböztetve a rkorona által jelölt világi hatalomtól. rkoszorú [P. E.]
Dido: A görög-római mítoszokban rAineiasz/Aeneas szerelme, Türosz királyának, Pügmaliónnak a testvére, aki a legenda szerint férje halála után Észak-Afrikába menekülve megalapította Karthágót. A sorsszerű bukás és a



szerencsétlenség; a megcsalt szerelem, a női vonzerő, valamint a barbárok puhány életvitelének megtestesítője a rómaiak számára. Dido alakja Vergiliusnál (Aen., I., IV. ének) vált jelképes értelművé: az isteni küldetését teljesítő, Trójából Itáliába tartó és Karthágóban megpihenő Aeneas iránt föllobbanó szerelme önmagában hordozta a szenvedély későbbi tragikus fejleményét, a királynő csalódását és öngyilkosságát. Aeneas isten- és közösségcentrikus, sztoikus alapokon nyugvó küldetéstudatával szemben Dido az emberközpontú, individualista világot jelképezi, a szükségszerű bukásra ítélt voluptas, a gyönyörűség hatalmának, az epikureizmus egyik központi kategóriájának képviselője. • A középkori és a neoplatonikus Aeneis-kommentárhagyományban (pl. Fulgentius, Landino) Dido a bűnösnek tartott szenvedély, a férfit céljától eltérítő csáberő, Itáliától, a „Megtisztulás”-tól és az „Igazi Égi Hazá”-tól távol tartó földi kötelék szimbóluma. • Dido halála mint az elhagyatottság és a hűtlenség motívumának földolgozása a reneszánsztól kezdve a művészet gyakori témájává vált (Mantegna, Carracci, Tiepolo festményei); a melodramatikus ábrázolási mód példája Guercino Dido a máglyán c. festménye (Róma, Galleria Spada). A drámairodalomban Metastasiónál Dido a magára hagyott és szerencsétlen sorsú nő. Purcell Dido és Aeneas c. operájában a csalódottság és a fájdalom kifejezése jut központi szerephez. • Ady Ima Baál istenhez c. versében Léda jelenik meg mint „Didó királynő [...] Bíborra termett egyetlen egy némber”. [A. D.]
Diké: rHórák, rszűz, rSzűz csillagkép
dió: Szimbolikája sokban megegyezik a manduláéval; az értékes belső rész, a rejtett lényeg, a bölcsesség jelképe, amely csak nagy fáradság árán érhető el. Általában félbevágva ábrázolják: csonthéja a koponya, belső magja az emberi agy megfelelője. • Keresztény felfogásban a külső zöld burok Krisztus teste, a csonthéj a kereszt fája, a dióbél pedig maga az isteni lényeg. • A magyar néphagyományban szintén Krisztus-jelkép. Karácsony estéjén a szoba négy sarkába védelmező céllal diót dobtak, s a karácsonyi vacsora is diótöréssel kezdődött. A néphit szerint a dió az anyja méhében, majd a sziklasírban rejtőzködő Megváltóra utal, ezért mind karácsonykor, mind húsvétkor fontos eledel. • Babits A lírikus epilógja c. versében a szolipszizmus képi megjelenítője; az önmagunkból való kilépés



lehetetlenségére utal: „Vak dióként dióban zárva lenni.” rmag, rmandula [R. G.]
Dionüszosz-Bakkhosz/Liber-Bacchus: A görög-római mitológiában a rbor és a mámor megtestesítője. Tisztelete feltehetően trák, más nézetek szerint frígiai eredetű. A földművesek körében közkedvelt isten alakjában a föld termőerejét, majd később a szőlőtőke megszemélyesítését tisztelték. Általános értelemben az egész természet életerejét, a titokzatos törvényszerűséggel megújuló növényi természetet jelképezte. A homéroszi istenrendben Zeusz (rZeusz/Jupiter) és Szemelé fia, a legifjabb isten
(Homéroszi VI., Dionüszosz-himnusz), az orphikus tanok szerint viszont a növényi Dionüszosz Perszephoné és Zeusz gyermeke, akit az istenek királya a föld termékenységét jelképező rkígyó alakjában nemzett. Nem volt olümposzi isten, Démétérhez hasonlóan a földön tartózkodott, s ez is khthonikus vonásait hangsúlyozza. Attribútumai közt ennek megfelelően a kígyó is szerepel. A titánok által szétszaggatott, majd Zeusz által újrateremtett gyermek Dionüszosz orphikus mítoszában a növényzet évenkénti pusztulását és újjáéledését jelképező meghaló-feltámadó istenként szerepel. • A hellenisztikus korban Oziriszszel azonosították: „Dionüszosz nemcsak a bor, hanem a természet mindenfajta nedvességének az ura és szerzője” (Plut. Iszisz és Oszirisz, 35) (rOzirisz/Szarapisz). Ősszel és tavasszal megtartott ünnepei, a Dionüsziák (amelyek egyben a klasszikus görög dráma kialakulásának és bemutatásának hátteréül szolgáltak) a magát újjászülő diadalmas élet misztériumát fejezték ki. A világot meghódító Dionüszosz diadalmeneteinek története a szőlőtermesztés és borkészítés elterjedésére utal, amely egyben kultuszának ismertté válásával is járt. (Az Indiát meghódító Dionüszosz története Nagy Sándor hadjáratának hellenizmus kori költői előképe.) Dionüszosz egyszerre „áldásos és barátságos”, valamint „ragadozó és vad” (Euripidész: Bacchánsnők), csakúgy, mint az ember számára a természet, valamint a bor kiváltotta mámor. Mellékneve Bakkhosz (’lármás’), mivel ittasan, hangoskodva, zenével és tánccal ünnepelték. Szimbolikájának szerves részévé váltak jellegzetes ismertetőjegyei. Növényi attribútumai, a mindent befutó kúszónövények – a rborostyán/repkény és a rszőlő – a túláradás, a mindenütt elhatalmasodó, mindent egybefogó, legyőző életerő kifejezői. Dionüszosznak és kísérőinek koszorúi ezekből a növényekből készültek, s ezek díszítik a fallikus termékenyítő erőre utaló, fenyőtobozban végződő



thürszosz-botot is: „Thürszosszal vonulók első ura [...] Dionüszosz atyánk, koszorús borozóknak / híve” (Ión: Fohász Dionüszoszhoz) (rfenyőtoboz, rthürszosz). Az isten fogathúzó ragadozó állatai, az oroszlánok, párducok, tigrisek és hiúzok a bortól megszelídített vadság kifejezői (rleopárd/párduc). A rbika vagy kecske alakban tisztelt Dionüszosz a termékenyítő erő, a fallikus életerő szimbóluma (rkecskebak). Kísérői, a rszatüroszok/faunusok nevelője, a bölcs rSzilénosz/Silenus és a rnimfák az isten természeti erőkkel való szoros kapcsolatát jelzik. Eksztatikus és a közös mámor örömében feloldódó orgiasztikus kultuszát a rbakkhánsnők/mainaszok mítoszai örökítették meg. Ő az „asszonyok őrjítője” (Homéroszi VII., Dionüszoszhimnusz, 17); kultuszában elsősorban nők vettek részt, ahogy nevelői és követői közt is fontos szerepet játszottak a nimfák. Dionüszosz párja a Thészeusztól elhagyott rAriadné, akinek jegyajándékul adott aranykoszorúja (aranykoronája) az égbe emelkedve csillagképet alkotott (Tiziano: Bakkhosz és Ariadné, 1518, London, National Gallery). Az isten korai ábrázolásain hosszú, nőies ruhában, hosszú szakállal és hajjal jelenik meg, a hellenizmus korától viszont szakálltalan, lányos alkatú ifjúként ábrázolták, fején repkény- vagy szőlőkoszorúval.
Michelangelo: Bacchus (1496–1497, Firenze, Bargello).
• Rómában Liber Pater/Bacchus néven tisztelték. A „Liber Pater” eredetileg Jupiter egyik megszólításának önálló istennévvé alakítása, amelyet Dionüszoszra ruháztak a római panteon hellenizálódása során. A JupiterJuno–Minerva arisztokratikus istenhármassal szemben az ún. plebejus istenhármas tagja Ceres (Démétér) és Libera (Perszephoné vagy Ariadné)



mellett. A római költészetben a klasszikus görög hagyományoknak megfelelően Bacchus a bor feloldó ereje által adományozott mámor megtestesítője: „Vert szív belőled szívja az új reményt [...] Veled marad a vén Liber” (Horatius: Ódák, III. 21). Ünnepét, a Liberaliát március 17-én tartották Rómában (Ovid. Fasti, III. 713–790; Verg. Georg., 2,333–395). • A középkorban az ősz, a szőlő szüretelésének ábrázolásain tűnik fel a Dionüszoszhoz kapcsolódó antik ikonográfiai hagyomány. A vágánsköltészetben is a bor és a mámor megtestesítője: „Bacchus, dicső
istenünk” (Carmina Burana; Bacche, benevenies). • A reneszánszban alakja elsősorban az életöröm kifejezője, a mitológiai témájú festészet gyakori szereplője (pl. Tiziano: Bakkhanália, 1519–1520 k., Madrid, Prado; Carracci fivérek: Bacchus és Ariadne diadalmenete, 1597–1600, Róma, Palazzo Farnese). Pico della Mirandola Az emberi méltóságról írt értekezésében a természetben megmutatkozó isteni erőnek tekinti: „Bakkhosz, a múzsák vezére az ő misztériumaiban, azaz a természet látható jeleiben fölmutatja Isten láthatatlan jeleit előttünk, akik a filozófiában fáradozunk, és mámorba ejt Isten házának bőségéből.” A reneszánsz és barokk festészetben a hagyományos ’mámor, bor’ jelentésben a zabolátlanság, féktelenség hangsúlyozódik, pl. a Dionüszosz és Ariadné diadalmenetét, és különösen a bakkhanáliát megjelenítő műveken (Nicolas Poussin: Bakkhanália egy Pánherma előtt, 1631 k., London, National Gallery). • Schiller így jeleníti meg: „Évoézva büszke thirzuszhordók / S hámbafogott párducok / Jelentették a nagy Mámor-osztót” (Görögország
istenei). Nietzsche A tragédia születése avagy görögség és pesszimizmus c. művében az ún. dionüszoszi elv az olümposzi istenvilág legtökéletesebb megvalósulásának, Apollónnak az ellentétpárja, s egyben kiegészítő elve (rApollón/Apollo). A dionüszoszi lényeg „a mámor analógiájával közelíthető meg”. A bor, a narkotikumok feloldó hatása, a megszállottság, a természeti erők átérzése, az életizzás, a szubjektum feloldódása a közösségben a dionüszoszi erő kifejeződése. Utolsó írásaiban a kereszténység embereszményének ellentéteként a „tragikus ember” megtestesítője: „Dionüszosz a »Megfeszített« ellen: itt kapjátok az ellentétet. [...] A darabokra vágott Dionüszosz az élet ígérete: örökké újjászületik, hamvaiból támadva új életre” (Az értékek átértékelése.
Hátrahagyott töredékekből). • Ady Szent Liber atyám c. versében a bor istene a Tegnap értékeit, a „feledés, álom”, „vidám téboly és remény” világát képviseli a világháborús jelennel, a szörnyű Mával szemben:



„Meghalt az ember, óh szent Liber atyám, / Nincsenek itt már farsangi hajnalok.” Babitsnál Krisztus szimbólumaként szerepel: „Mert Bacchus is példázza Őt, / a szabadító, szabad Úr, / ki vérét adja italul, / s e vérben
kedvet és erőt” (Őszi pincézés; 2-dik vers mely Krisztus urunkat a Bacchus istenhez hasonlítja). rPán/Faunus [Ú. E.]
Dis: rHadész-Plutón/Orcus, Dis
disznó/vaddisznó: A vadkan a féktelenség, az erőszakosság jelképe. • A perzsa mitológiában Thrita, a szent szóma (relixír) készítője győzte le a vadkan alakú démont. • Egyiptomban tisztátalan állatnak számított. • A távol-keleti kultúrákban több jelentésben szerepel. Indiában a ksatriják, a harcosok kasztjának jele. A hinduizmusban a fehér vadkan a gonosz dánavákat legyőző Visnu inkarnációja (Mahábhárata, XII. 209). A buddhizmusban a létezés körforgásának középpontjában jelenik meg mint a tudatlanság, a lustaság és a falánkság szimbóluma. Kínában az erőszakosság megtestesítője, a hagyomány szerint Ji, az íjász űzte el az ártó, gonosz vaddisznót. A háziállatként nevelt disznó viszont a bőség jele. Japánban a bátorság és a hősiesség megtestesítője. • A görög törzseknél a vadkanábrázolás hadi jelvényeken is szerepelt, s ebben az értelemben a harciasság kifejezője. A vadászat istennőjének, Artemisznek az állata; a holdsarlóra emlékeztető agyarai lunáris szimbólumok. A kalüdóni vadászat mítoszában az áldozati szertartást hiányoló Artemisz (rArtemisz/Diana) szabadította rá Kalüdón városára a pusztító vadkant, amelyet csak a Meleagrosz vezette görög hősök tudtak elejteni (Apollod. Mit., I. 8,2; Ovid. Met., VIII. 260546). Héraklész negyedik hőstette az erümanthoszi vadkan megölése (Apollod. Mit., II. 5,4).



Héraklész a legyőzött erümanthoszi vadkannal (Kr. e. VI. sz.-i vázakép).
Odüsszeusz társait, a Trója ostromában részt vett harcosokat Kirké varázslónő változtatta disznókká (Hom. Od., X. 239–243). rArész/Mars hadistennek szintén állata; rAdónisz történetének egyik mítoszvariánsában a féltékeny Arész vadkan alakjában sebesítette halálra Aphrodité szerelmesét; Ovidiusnál vadkanvadászaton érte halálos baleset a szépséges ifjút (Met., X. 710–716). Az antikvitásban Démétér/Ceresnek áldozták, a hagyomány szerint a gabonaföld pusztítása miatt: „Kedvre deríti Cerest a falánk malac élete veszte, / hisz gabonájában kárt okozott a gonosz” (Ovid. Fasti, I. 349350) (rDémétér/Ceres). rBaubó attribútuma a koca. • A kelta-gall hagyományban pozitív értelemben szerepel; a szellemi hatalommal hozták összefüggésbe. A szent tölgy termésével, a makkal táplálkozik, s a papi réteg, a druidák jelképe (rtölgyfa). • A muszlimoknak tilos fogyasztani a húsát. • Az Ószövetség a tisztátalan állatok közé sorolja, a zsidók ezért nem ehetnek a húsából (Lev 11,7; MTörv 14,8). Izajás hangsúlyozza, hogy a disznóhús evése és vérének áldozati felhasználása a pogány szertartások része, ezért Isten elárulásával egyenértékű (Iz 66,3). (Pl. a görög szokások szerint elkészített áldozati sertéshús és annak vértanúság árán vállalt elvetése jelenik meg a 2Mak 6,18–26-ban.) Szintén negatív értelemben, az Izráelt jelképező szőlővessző pusztítója a kárt okozó disznó a Zsolt 80,14ben (rszőlő). • Keresztény értelmezésben az ördög szimbóluma, amely az Egyházat támadja meg. A középkori templomok szobordíszein a vadkanvadászat a gonosz üldözését és legyőzését jelképezi (rvadász/vadászat). A világ bűneire utal a sertéscsorda a tékozló fiú történetének ábrázolásain (Lk 15,15–17). Jézus az ördögöket egy



sertéskondába űzi (Mt 8,30–32), s az értékek védelmét így hangsúlyozza: „gyöngyeiteket se szórjátok a sertések elé” (Mt 7,6). A megszemélyesített bűnök középkori allegorikus ábrázolásain a Paráznaság/Kéjvágy figurái disznón lovagolnak (Irgalmasság és a hét főbűn c. falképciklus, 1390–1395 k., Lőcse, Szt. Jakab-templom). A falánkságot szemlélteti id. Pieter Brueghel Eldorado c. festményén (1567, München, Alte Pinakothek).
Hendrik Goltzius–Jacob Matham: A Falánkság (A hét főbűn c. rézmetszetsorozatból, XVI. sz. vége–XVII. sz. eleje, Bp., Szépm. Múz.).
A Remete Szt. Antalt ábrázoló festményeken a disznó részint a betegápoló antoniták középkori privilégiumára utal, amely szerint sertéseik szabadon kószálhattak a városokban, másrészt a remete megkísértését ábrázoló műveken a tisztátalanság, a bujaság, a Gonosz kísértő erejének jelképe (Bosch: Szent Antal megkísértése-szárnyasoltár, középső tábla, 1505–1506, Lisszabon, Museu Nacional de Arte Antiga). Dante is ebben az értelemben említi Szt. Antal disznaját (Ist. Színj., Paradicsom, XXIX. 124). • A modern magyar költészetben pl. Ady Harc a Nagyúrral c. versében a „disznófejű Nagyúr” a pénz embertelen hatalmának szimbóluma. József Attila Eszmélet c. versében a reménytelenség és bizonytalanság világában a boldogság groteszk képe az öntudatlan létezés megszemélyesítője: „Ledőlt a puha, langy tócsába, / hunyorgott, röffent még felém –.” George Orwell Állatfarm c. regényében a legbutább és legerőszakosabb állatok, a disznók vezetik az állatközösséget, annak pusztulását okozva. rállat/állatok [Ú. E.]



dob: Ősi hangszer, a természeti népek szertartásainak alaphangszere, a mágia, a varázslás fontos kelléke. Kör alakja a világ képzetét kelti (rkör). Afrikában szorosan kötődik az emberi élet minden eseményéhez; varázsoltak, jósoltak, gyógyítottak vele, hangja a falvak között a híreket szállította. A rszív dobbanásaira utalva a mágikus erő megtestesítője, a mennydörgést imitálva a megtermékenyítő esőre utal (rvillám). • Az eurázsiai samanizmus egyik legfontosabb szakrális eszköze; vallási és termékenységbiztosító szertartások alkalmával használják. Ég és föld, a látható és a láthatatlan világ közötti összeköttetés szimbóluma, áldozati roltár. A sámándob fából és valamely szent állat bőréből készül. A világmodellt ábrázolja; kozmikus jelei a sámán szellemi útjának térképét jelenítik meg. Hangja megidézi a segítőszellemeket. A lappoknál jóslásra szolgál, a szamojédoknál pedig íj, amely a sámánt az ég felé röpíti (ríj és nyíl).
Mongol sámándob (Helsinki, a Finn Nemzeti Múzeum archívuma). Gyógyító rítusok fontos kelléke; ez őrződött meg pl. a magyar gyermekdalban: „síppal, dobbal, nádi hegedűvel” (rsámán/táltos).
• A hinduizmusban a pusztító rSíva és Káli attribútuma, ugyanakkor Síva dobjának hangja a teremtés kezdetét is jelezheti. • A buddhizmusban a törvény hangja; örömhír. • A kínai zenében kitüntetett a szerepe. Alakjánál fogva az ég szimbóluma, szerepénél fogva a többi hangszer uralkodója, „összefogója”: „a dob: a zene fejedelme. Ezért a dob hasonló az éghez” (Hszün-ce, XX. fejezet). A Nap látszólagos égi útjának legmagasabb pontjával azonosítják. • Az antikvitásban a dionüszoszi orgiák ábrázolásain



rbakkhánsnők/mainaszok játszanak rajta (rorgia/karnevál). rArész/Mars attribútuma; harci jelképként háborúra hív, támadásra indít. • A Bibliában az ünnepek és az Úr dicsőítésének alkalmaihoz kötődik (Ter 31,28; Zsolt 68,26). • Adynál a háborús pusztulás apokaliptikus motívuma: „Az Égből dühödt angyal dobolt / Riadót a szomorú földre” (Emlékezés egy nyáréjszakára). rhangszerek, rzene [B. B.]
doboz/szelence: A magába foglalás, az elhatárolás női szimbóluma. A tudatalatti és az ranyaméh kifejezője. • A görög mitológiában Pandóra szelencéje az emberiségre zúdított bajokra utal. • A Bibliában elefántcsontból vagy fából készült dobozokban olajat vagy illatszereket tartottak. A keresztény ikonográfiában a Krisztus lábát olajjal bekenő Mária Magdolna (Jn 12,3) és Szt. Kozma és Damján orvosszentek attribútuma. Rogier van der Weyden Bűnbánó Magdolna c. képén a szent fehér tégelyt tart a kezében (1451–1452 k., Párizs, Louvre). redény [P. E.]
Don Juan: Az európai kultúrában a csábító legjellegzetesebb típusa. Valószínűleg nem történelmi alak; mondája a XIV. sz.-ból származik, szülővárosának Sevillát tartják. Don Juan és rFaust alakja az európai kultúra két alaptípusának megtestesülése. Az emberi természet legmélyén gyökerező ősi ösztönök szimbólumai: Faust a tudásvágy, a szellem szimbóluma, vele szemben Don Juan a korlátlan élvezetvágy, a test jelképe. Míg Faust Észak teremtménye, Don Juan Délé (régtájak). A megszámlálhatatlanul sok feldolgozás között három máig tartó érvénnyel formálta meg Don Juan jellemét: Tirso de Molina A sevillai szédelgő és a kővendég, Moliere Don Juan-drámája, valamint Mozart Don Giovanni c. operája. A Don Juan-i jellemábrázolásban közös elem az erőteljes férfiasság, a tettrekészség, a szabadság, az ellenállhatatlanság és a kielégíthetetlenség, ugyanakkor a narcisztikus hajlam, a magányosság is. • A középkori darabokban Don Juan a gonoszság, a bűn megtestesülése, akiben a rossz fenséges alakot öltött: olyan bátorsággal küzd az erény, a törvény, az erkölcs ellen, hogy emberi hatalom nem bírhatja le, csak Isten, ill. valamilyen emberfölötti erő. • Moliere Don Juanja számára a hódítás játék, élvezet, szellemi kihívás, kaland. Tagadja az erkölcsöt, mímeli a megbánást, hogy könnyebben célt érhessen. Moliere követői Don Juanból a Gonosz és az ateista alakját formálták meg. A romantika egyéniségkultuszából következett, hogy Don Juant morálisan felmenteni,



sőt eszményíteni is lehetett; ekkortól jelenik meg a típus vizsgálatában a lélektani motiváció (E. T. A. Hoffmann, Byron). • Kierkegaard érzéki zsenialitásnak nevezi a mozarti Don Giovannit (Mozart Don Juanja). Don Giovanni szellemi fölénye hangsúlyos; ura a muzsikának, a költészetnek, minden Múzsa őt szolgálja (pl. „Laci darem la mano”: A-dúr duett, I. 3.). Míg a csábítás művészének hangneme az érzelmileg telített A-dúr, addig végzete a démoni D-mollban vetítődik előre és teljesedik be. A másik kimagasló zenei feldolgozás Richard Strauss Lenau műve nyomán komponált Don Juan c. szimfonikus költeménye, amely a kiélt, érzéki vágyban elparázslott, lobbanékony személyiséget és törvényszerű kihunyását mutatja be. [P. I.]
drágakő: Értékes ásvány, amely szép színe, nagyfokú fénytörése és ellenállása miatt kedvelt díszítőelem. A szakrális és a világi hatalom, a szív, a Nap és a Hold, a fény és az energia jelképe. A drágaköveket a babiloniak óta igen fontosnak tartották a mágiában betöltött szerepük miatt. A kozmikus erők koncentrátumaiként apotropaikus erejüket leginkább akkor fejtették ki, ha amulettként vagy talizmánként hordták mindenféle vész, baj, betegség ellen. A bonyolult kozmikus megfelelések rendszere szükségessé tette, hogy korrespondencia-táblázatokba foglalják pl. a drágakövek, a bolygók és az állatövi csillagképek közötti kapcsolatokat. A kígyók, sárkányok vagy szörnyek által őrzött ékkő titkos tudásra, igazságra, ugyanakkor profán szerelemre és mulandó gazdagságra is utal. A drágakő csiszolása a lélek fejlődését jelképezi: ahogy a durva, sötét, szabálytalan követ szabályos alakú drágakővé nemesítik, úgy válik a lélek az isteni fény forrásává. • A buddhizmusban a drágakő a bölcsesség. A hármas ékkő rBuddha, a Dharma és a Szangha; a helyes hit, a helyes tudás és a helyes vezetés. Erre utal a tibeti Sza-szkja pandita A bölcsesség kincsestára c. kötetének – amely számos korábbi hindu és buddhista bölcs mondásgyűjteményt ötvöz – harmadik mottója: „E könyv címe: »Drágakőkincstár« / Gonddal olvasd, s derék útra visz: mint tiszteld a Tan törvényeit.” Japánban az ékkő mint együttérzés vagy bölcsesség egyike a három kincsnek a karddal és a tükörrel, azaz a bátorsággal és az igazsággal együtt. • A zsidó és keresztény hagyományban főként az érték megtestesítője, de szerepel negatív jelentésben is. Pl. egy keresztény legenda szerint a drágakövek akkor keletkeztek, amikor rSátán/Lucifer lezuhant a mennyből, és angyali fénye millió ragyogó darabra hullott szét



(rGrál). Ezek a darabok az anyagi világban élő gonoszt szimbolizálják. Jób könyve szerint a bölcsesség nem mérhető semmiféle drágakővel; mindennél értékesebb (Jób 28). A bűnt megelőző paradicsomi állapotra is utal: „Az Édenben voltál, az Isten kertjében. Sokfajta drágakő ékesítette a ruhádat” (Ez 28,13). A kultikus eszközök és öltözetek fő díszelemei drágakövekből vannak (Kiv 28). A főpap melltáskáját tizenkét, aranyba foglalt drágakő díszíti: szárdonix, rtopáz, rsmaragd, karbunkulus, zafír, rgyémánt, jácint, rachát, rametiszt, krizolit, ónix, jáspis; ezek rIzráel tizenkét törzsét jelentik. A püspöki palást melltűjének is tizenkét drágaköve van. Tizenkét különböző drágakő alkotja a rmennyei Jeruzsálem alapköveit: jáspis, zafír, kalcedon, smaragd, szárdonix, kárneol, krizolit, berill, topáz, krizopráz, jácint és ametiszt (Jel 21,18–20). A Jel 4,3 szerint a trónon ülő Isten tekintete jáspishoz és kárneolhoz hasonlít. • Ókeresztény és bizánci mozaikokon, majd kegytárgyakon a crux gemmata, az ékköves kereszt rJézus Krisztus mennyei dicsőségét jelképezi (VI. sz., Ravenna, San Apollinare in Classe apszismozaikja). Ennek példája a magyar koronázási eskükereszt is (XIII. sz. k., Esztergom, Főszékesegyh. Ktár). Használatuk a templomok kultikus tárgyain a mennyei Jeruzsálem imitációja és megelőlegezése (Ez 28,13). Szerepükről és szimbolikájukról így ír Suger
apát Könyve a kormányzása alatt történt dolgokról c. műve 33. fejezetében: „Ezért, midőn Isten házának díszítése iránti szeretetből a drágakövek sokszínű szépsége olykor elvont a külső gondoktól és tisztes szemlélődésre bírt, hogy a szent erények különbözőségeit az anyagi dolgokról a szellemiekre vigyem át, úgy tűnt, mintha látnám időzni magamat a világnak valamely távoli részén, mely nincs egészen a föld mocskában, sem teljesen az égi tisztaságban, s Isten kegyelméből ebből az alsóbb szférából anagogikus módon át tudnék kerülni a magasabb rendűbe.” Késő középkori ábrázolásokon Krisztus és rSzűz Mária mint a Mennyek királya és királynéja drágakövekkel díszített koronát visel (rkirály és királyné). • Az idők során egyes drágakövekhez meghatározott jelentést társítottak. Így lett pl. az opál a hűség, a vallási elragadtatottság, a rubin a fenségesség, a zafír az igazságosság és a mennyei erények szimbóluma. • A középkori mágia nézeteivel összhangban Paracelsus a természet legvégső szubtilitásának tekintette a drágaköveket (De mineralibus). • Kosztolányi Dezső Őszi reggeli c. versében a gyümölcsök látványa által felidézett drágakövek élettelen, hűvös csillogása a részvéttelen pompa, a ridegség és a halál



hangulatára utalnak. rarany, rezüst, rgyöngy, rjádekő, rkorona, rkő/szikla [P. I.]
drüászok/hamadrüászok: rnimfák
duda: Az európai népi kultúra jellegzetes hangszere. A többi fúvós hangszerhez hasonlóan életre keltő hatalma van; a lélegzet, a lélek révén válik hangja hallhatóvá (rlehelet/lélegzet). A dudát pásztorok fújják a paraszti ünnepeken, karneválokon. A néphitben a lerakása után is nyöszörgő duda a hangszer ördögi hírét erősítette. • A középkorban egyházi tilalom vonatkozott a „síposokra” mint az isteni harmóniát megbontó, ördögi rontás megtestesítőire. Hasonló értelemben szerepel Bosch A Gyönyörök kertje c. triptychonjának Pokol-ábrázolásán a duda (1503–1504, Madrid, Prado).
Franz Karol Hessig(?): A keresztre feszített Jézus, az emberi bűnök áldozata (rézmetszet, XVIII. sz. közepe, Szilárdfy Z. gyűjteménye).
A XVII. sz.-i holland és flamand ábrázolásokon fallikus jelentést hordoz. • Mint a többi fúvós hangszer, megjelenik az angyalok zenekarában is a dicsőséget zengő termékeny lélegzetként (rkürt/trombita/harsona). • Skócia jellegzetes népi hangszereként mint költészeti szimbólum szerepel Hugh MacDiarmid Új skót költő c. versében: „E költő, mint az ősi felföldi duda [...] kelta zenéje az emberszív felsőbb összhangzata / az elemek örök basszuskíséretével.” • József Attila Medvetánc c. kötete mottójául



választotta egy magyar pásztorének kezdősorát: „Aki dudás akar lenni / Pokolra kell annak menni.” rhangszerek, rzene [B. B.]
Dumuzi/Tammúz: Sumer meghaló-feltámadó istenség; tiszteletének központja Uruk volt. Mint rpásztor, „az égi karám ura”, az állatok termékenységének megtestesítője. Nevének jelentése ’életserkentő’. A növényzet istennőjének, Inninnek a párja, szent nászuk biztosítja a természet termékenységét (rInnin/Istar/Astarta). Dumuzi halálát a nyári napforduló táján, az állatok terméketlenségének idején gyászként ünnepelték, a természet körforgásának jelképeként azonban újjászületik. • Az akkád Tammúz-siratóénekekben Istar szeretője, férfiúi termékenységét hangsúlyozó elnevezései: rbika, rcédrus. • A görögök rAdónisz, a frígiaiak rAttisz néven tiszteltek hasonló szimbolikát hordozó istenséget. Termékenységükre, meghaló-feltámadó létükre utaló attribútumuk a rgránátalma. [Ú. E.]
Duna és Tisza: A rfolyó egyetemes szimbolikájával megegyezően Magyarország két legnagyobb folyója is hordozza az állandóan változó sors, a teremtő és pusztító erő, az élet és a halál jelentéseit. Emellett a magyar haza jelképeivé váltak; a magyar történelem és sors tanúiként jelennek meg az irodalmi hagyományban. • A honfoglalást elbeszélő művekben az új haza kiválasztásának fontos mozzanata az értékes folyóvizek híre (pl. Csáti Demeter: Pannonia megvételéről). Csokonainál a két folyó együtt a magyarságra utal: „Áldjon is meg az ég, édes hazámfija! / Zengjen Duna, Tisza, Ős minden Magyar-fija” (A’ Dugonits’ Oszlopa). Ebben az értelemben jelennek meg Berzsenyinél (Magyar-Ország) és Kölcsey Hymnusában is. Petőfi A Tisza c. művében a tiszai árvíz leírásában a végletes, szelíd és tomboló természet jelenik meg; Tompa Mihály A folyam c. versében a Duna az örök természeti erő megtestesülése. Arany János Híd-avatás c. balladájában a halál-folyó képzete idéződik fel: „Félkörben az öngyilkos tábor / Zúg fel s le, mint malomkerék; / A Duna győzi s adja még.” Ady A Duna vallomása c. költeményében a történelmi végzet tanúja és jelképe: „A Duna-táj bús villámháritó, / Fél-emberek, félnemzetecskék / Számára készült szégyen-kaloda.” E végzet meghaladásának lehetőségét – a Duna-menti népek összefogásának kossuthi eszményét – fogalmazza meg a Magyar jakobinus dala c. versében: „Hiszen magyar, oláh, szláv bánat / Mindigre egy bánat marad. [...]



Dunának, Oltnak egy a hangja.” A Tisza a provincialitás, az elmaradottság jelképe: „Vad csókok, bambák, álom-bakók. / A Tisza-parton mit keresek?” (Ady: A Tisza-parton). A Tisza Juhász Gyula költészetének egyik központi motívuma: „szent folyóm” (Megint a Tiszánál); megjelenik az otthon (A kis Tisza hidján; Tiszai csönd), az élet és halál folyójaként (Tutajok a Tiszán...), valamint a történelmi folytonosság szimbólumaként: „Ezer év nagy borúja / S dicső emléke éled, / Ha Alpárnál visz utam, / Hol, mint a harc turulja, / Kóválygón Délre térek” (A Tisza, énekkari szöveg). József Attilánál a két folyó a haza képeként szerepel: „Tisza mellett, Duna mellett, / az a szarvas itt legelget” (A csodaszarvas). A Dunánál c. költeményében a folyó a gyötrő múlt tanújaként egy szelídebb és békésebb jövő megteremtésének lehetőségét példázza: „...mult, jelen s jövendő, / egymást ölelik lágy hullámai.” Szalatnai Rezső A Duna költői c. antológia előszavában így összegzi a két folyó szimbolikáját: „A Tisza a magyarok érzelmi tengelye, magyar földön születik, magyar földön hal meg, ő a sajátosan népi folyó, népdalok tája és nótafája. A Duna a magyar értelem és élet tengelye. [...] A Duna köt minket össze a világgal, mint egy óriás országút.” • A pesti Dunapart az 1944-es események óta tragikus mementó, a nyilas hatalomátvétel után, a magyar zsidóság elleni kegyetlenségek és a tömeges gyilkosságok révén a fasizmus legkirívóbb hazai példája. • A XVII. sz.-i, XVIII. sz. eleji Duna-menti népekről, hadi eseményekről tudósító ún. folyamregényekben a Duna mint Európa legnemzetközibb folyója az örök változás, az örökké mozgásban lévő természet megtestesítője (S. von Birken: Der Donau
Strand; W. Happel: Der ungarische Kriegsroman; L. Marsili: Danubius
Pannonico-Mysticus). Claudio Magris A Duna c. regényében Közép-Európa kulturális egységére utal. [Ú. E.]
E
edény: Változatai – a váza, a kancsó és a korsó – egyaránt nyitott, befogadó, passzív, feminin formák. A halhatatlanság és a bőség kifejezői, a kozmikus vizek forrásai. Az ranyaistennő, az ranyaméh, a befogadás, a termékenység és a rszív szimbólumai. A test formáját imitáló ókori tároló agyagedények az emberi test analógiái. Az edénykészítés az emberkészítés jelképe, mert az embert is agyagból teremtették és alakították. A váza olyan szent edény, amelynek tartalma (pl. a perzsa és a hindu mitológiában a szóma; relixír) az élet szubsztanciája; az élet tartálya. Az aranyedény a



szellemi élet kincse, a titkos erő (rarany). Nyitottsága az égi befolyások befogadójává teszi. • A mezopotámiai kultúrákban az anyaistennők attribútuma. Italáldozatok ábrázolásakor gyakran látható az örök élet vizének túlcsorduló edénye (rvíz).
Gudea, az isteni vizek hozója (Kr. e. kb. 2150, Párizs, Louvre).
• Egyiptomban a szív, a vizek, az anyaméh, a természet életre keltő erőinek jelképe, rOzirisz/Szarapisz és rÍzisz attribútuma. A halott lelkének (szívének) mérésekor, vagyis túlvilági bírálatakor egy edény tartja az elhunyt szívét, míg a másik serpenyőben egy rtoll, Maatnak, az igazság istennőjének attribútuma látható (Lélek az alvilágban, London, British Museum) (rmérleg). • A hinduknál az ún. púrna gháta, a ’bőség edénye’motívum rSíva feleségének, Párvatinak az attribútuma, a tápláló, termékenyítő aspektus kifejezője (Elura, Rámésvara-csarnok oszlopai, VII. sz.). • A buddhista tanítás szerint a félig telt edény a butaság, a süketség szimbóluma, mivel csak a telítettség felel meg a bölcsességnek és a nyugalmi állapotnak. • A kínaiaknál Caj-sennek, a gazdagság istenének attribútuma; varázsedénye megsokszorozza azt, ami belekerül. A virággal teli váza a harmónia és a hosszú élet szimbóluma (rvirág). • A görög-római mitológiában a boroskancsó a rszatüroszok/faunusok edénye. A költő számára a boroskancsó az inspiráció, a benne tárolt rbor révén a tréfa, a viszály, a szerelem és az álom forrása (Horatius: Ódák, III. 21). A rgabona/búza és rolaj tárolására használatos amforák a gazdagságra és a bőségre utalnak. • A zsidó hagyomány szerint azt az edényt, amelyben a kivonuláskor a Jahve irgalmasságát bizonyító mannát tartották, a



frigyládában őrizték (rfrigyláda; l. a klosterneuburgi oltár frigyládát ábrázoló zománcképét). • A keresztény szimbolikában a világ Isten edénye. Összekapcsolódik az élettel és az élet megújításával is, pl. a négy paradicsomi folyót megszemélyesítő négy férfialak ábrázolásakor, akik korsóikból vizet öntenek. Az Úr választott edénye a megváltott ember lelke (a „vas electionis” kifejezést általában Pál apostolra vonatkoztatják). A Róm 9,20–23 szerint az ember mint Isten teremtménye a lélek törékeny edénye. Az üres váza a lélektől elválasztott test szimbóluma. Bingeni Szt. Hildegard – folytonos, testi-lelki megpróbáltatásoknak kitett – testét edényhez hasonlította, amely „mint a cserépégető kemencében, egészen kiégett”. A keresztény ikonográfiában gyógyító, illatos keneteket vagy olajat tartalmazó edénye van Sámuelnek, Saulnak, Dávidnak, Rafael arkangyalnak, Szt. Kozmának és Damjánnak, valamint Szt. Mária Magdolnának (rdoboz/szelence). Az rAngyali üdvözlet ábrázolásain a szűzi tisztaságot jelképező rliliom gyakran vázában látható, amely általában üvegből van (rüveg). Mária-szimbólum lehet az átlátszó korsó, akárcsak a vizeskancsó és a medence, mint a Szűz tisztaságjelvényei (pl. Jan és Hubert van Eyck genti oltárának Angyali üdvözlet-tábláján, 1432, Szt. Bavo; Simone Martini: Angyali üdvözlet, 1333, Firenze, Uffizi). Egy Theofilusnak tulajdonított himnusz így nevezi Máriát: „Báj edénye, / Háromság temploma.” Váza, száján madarakkal, amint szomjukat oltják, az örök üdvösség jelképe. A boroskancsó utalhat az oltáriszentségre. • Az ókori eredetű négy sarkalatos erény közül a Mértékletesség (Temperantia) allegorikus figurája korsóból folyadékot önt egy másik kancsóba.



A Mértékletesség (az esztergomi palota falképe, 1494–1495).
• Szabó Lőrinc a test jelképeként említi: „Testem, szegény, / te vagy a teremtő edény” (Testem). ralkímiai edények, rGrál, rkehely, rkosár, rpalack, rurna, rüst [P. I.]
ég: A földi nézőpontból a magasban boltozatként ható térség, a maszkulin elv, a megtermékenyítő erő jelképe. A női rföld ellentétpárja és társa a szent nászban. A világtojás felső része. Az ég és a föld szétválása az első elkülönülés (rtojás). Az ég (reső, rvillám) termékenyíti meg a földet, hogy élőlények születhessenek. Az univerzum teremtője és a termékenység eredője, a kozmikus rend szabályozója, a világ szent rendjének jelképe. Az ember így ég és föld fia: egyesíti magában a föld anyagi és az ég szellemi természetét. A transzcendencia szimbóluma; az isteni hatalom és a szentség kifejezője. (Ebben a jelentésben minden részesül, ami az éghez emel: pl. a rmadár, a rszárny, a rlétra, a rfa, a rhegy, a rtorony, az roszlop.) A világ jelképe; valamennyi tárgyához képest kívül helyezkedik el. Ezért lesz az istenség lakhelye; isteni jellegét elérhetetlensége, végtelensége, örökkévalósága és teremtő ereje hangsúlyozza. Az isteni lényben való hitet is jelképezi ezzel, csakúgy, mint az istenség előrelátását és bölcsességét. Mint mennyország, a boldogultak lakhelye (rParadicsom). A különböző mitológiákban szereplő többszintű ég fogalma a hierarchikus értékrend tükrözője. Számos kozmogonikus mítoszban az Első Ember koponyájából jön létre (rkozmikus ember). • Egyiptomban az általánostól eltérően női princípium; minden manifesztáció forrása. Szarkofágokon gyakran látható Nut égistennő, amint védelmezőn borul a holttestre. Gyakran előrehajolva ábrázolják: keze Keleten, lába Nyugaton éri a földet: ő az istenek és emberek anyja, a mindenség jelképe. Hatalmas, kiterjesztett szárnyú, holdés napszemű sólyomistenség is képviselheti, de megjelenhet égi óceánként vagy az Égi Tehén alakjában is (rsólyom, rtehén).



Nut istennő alakja körülvéve az állatöv jegyeivel (egyiptomi szarkofágtető a Ptolemaiosz-korból [II. sz.], London, British Museum).
• Babiloni elképzelés szerint az égen rablak is van, amely az ég mindentlátását, magasabbrendűségét szimbolizálja (Enúma elis, 4138). • Kínában az aktív, a maszkulin pólus, a jang jelképe, s négy oszlop tartja (rjin és jang). Középen lyukas jádekoronggal ábrázolják (Kr. e. III–IV. sz., Bp., Hopp Ferenc Kelet-ázsiai Műv. Múz.) (rjádekő). Az uralkodó az Ég fia. A Tao Te kingben „ég s föld” maga a Természet; az „égi út” a legfőbb természettörvény (23; 27; 79). • A görög mitológiában az eget megszemélyesítő isten, Uranosz Gaiával, a Földanyával alkotja az eredeti egészet, amely csupán a kozmogóniai folyamat során vált ketté, s lett az ég a férfi, a föld a női princípium (rUranosz/Uranus). A föld, az anya mitológiai elsődlegességét mutatja, hogy Uranosz maga is Gaia fia (Hésziod. Theog., 126–128), aki később eltávolítja őt magától és új házasságokat köt. A nappali égtől eltérően az éjszakai eget általában istennők jelenítik meg (pl. rHekaté, rRhea). A csillagszféra külön istene Koiosz volt. Id. Plinius részletes leírást ad az ég és föld keletkezéséről és jellegzetességeiről (Nat. hist., 2,6). • Az ural-altaji népek hitvilágában az ég a transzcendens szféra. A sámánok itt kapják meg a hivatásukhoz szükséges ismereteket, s a révület, a sámánutazás során lelkük az égi szférába emelkedik (rsámán/táltos). A rhét és a rkilenc ég fogalma az istenség eléréséhez vezető út különböző fázisait jelképezik. Az ég fölötte áll minden földinek; mindent lát. Pl. a vogul mitológia főalakja, Mir-susne-Xum, mint ’világfigyelő férfi’, az égből figyeli a földieket. • A Biblia szerint a



Teremtés első lépcsőfoka az ég és föld különválasztása, tehát az eredeti egész szétválása: „Kezdetkor teremtette Isten az eget és a földet” (Ter 1,1). Magának Istennek és Isten dicsőségének kifejezője, pl. Ezekiel látomásában. Az igazakra váró dicsőséget szintén az ég jelképezi: „az érteni tudók ragyogni fognak, mint a fénylő égbolt” (Dán 12,3). Jézus megkeresztelkedésekor égből küldött jelek (égi szózat, rgalamb/gerle) bizonyítják a Megváltó isteni voltát. Középkori elképzelés szerint a Mennyek birodalma kilenc égből áll, amelyeken mindenki érdemei szerint kap helyet (Dante: Ist. Színj., Paradicsom). Az ég – mint a világszellem helye – a tudat szimbóluma, a lélek tökéletesedésének helye. • Istenszimbólumként jelenik meg Shelley Óda az éghez c. versében: „Ég! Neved isten neve, / kertje vagy, lakóhelye / annak, kiben mint tükörben / ember látja önmagát.” Babits Örökkék ég a felhők mögött c. prózaversében a töretlen hit és az Isten felé fordulás jelképe. Kosztolányi számára a föld ellentéte a Hajnali részegség c. versben; a tisztaság, a béke, a maradandó értékek szimbóluma: „De fönn, barátom, ott fönn a derűs ég, / valami tiszta, fényes nagyszerűség, / reszketve és szilárdul, mint a hűség.” Baudelaire költészetében a transzcendenciától megfosztott ég jelenik meg: „»Vakok, mit lestek ott az égen?«” (A vakok). A ködös, néma ég a modern ember létélményét jelképezi: „Mikor az alacsony égbolt az unalomtól / nyögő lélekre mint fedő nehezedik” (Spleen, IV). razúr, rbaldachin, rcsillag/bolygó, rernyő, rharang/csengő, rkék, rsátor [K. J.]
egér: A kistermetű rágcsáló a sötétség erőit, a szüntelen mozgást, az öntudatlan, értelmetlen nyugtalanságot, a zűrzavart jelképezi. • Kínában a gabonát pusztító egér a káros, negatív erők jelképe. • A görögöknél Apollón (rApollón/Apollo) attribútuma. • A keresztény szimbolikában az ördöggel azonosították. Jellegzetes ábrázolása: az egér az élet gyökerét rágja. • Az újkorban részben megtartja ’pusztulás’, ’bomlás’, ’testi halál’ értelmét, pl. Guercino Et in Arcadia ego c. képén (1618, Róma, Galleria Corsini), ahol az egér egy rkoponya mellett látható. Ezzel egyidejűleg ő az örök alulmaradó, a hiábavaló, gyűlölködő küzdelem részese (macska–egér harc). • Az irodalomban a nevetséges, karikatúrává torzított politikai harc jelképe az egér Csokonai Vitéz Mihály művében, amely Homérosz világirodalmi példáját követi; mindkét vígeposz címe Békaegérharc. Apollinaire Bestiáriumában a pusztító idő szimbóluma: „Szép napok, idő-egerek, / Ti rágtok engem észrevétlen” (Egér). Apró mérete és semmitmondó, rszürke



színe miatt a nagy átlagot, a feltűnés elkerülését, a szürke tömeget és a szerény képességeket jelképezi. Ez a jelentés Steinbeck Egerek és emberek c. művében is megjelenik. rállat/állatok, rmacska [K. Zs.]
égtájak: A Nap földi nézőpontból megfigyelt pozíciói (napkelte – Kelet, napnyugta – Nyugat, zenit – Dél, nadír – Észak) a kozmikus rendszer fő irányait jelzik, ezért a rnégy égtáj a makrokozmosz szimbóluma. A szakrális épületek égtájak szerinti tájolása a makrokozmosz leképezése a mikrokozmoszban (pl. az uri zikkurat négyszög-alaprajza, a közép-amerikai Teotihuacan templomvárosának szerkezete, a keresztény templomok alaprajza, a buddhista sztúpákat övező kerítés kapui egyaránt a négy égtáj irányát jelölik ki; rtemplom). Az égtájak szimbolikája fellelhető temetkezési szokásokban is (kelet–nyugati tájolású sírok; rsír). A másik két égtáj szintén ellentétpárt alkot. Az Észak a hideg, a sötétség, a homály, a halottak birodalma, az réjszaka, a tél, az öregség kifejezője, míg a Dél a rNap, a rtűz, a sivatagi perzselő hőség, a nyár, a serdülőkor jelképe. Mindkettő az ralvilág/Pokol területe, Észak hidegségével, a Dél égető hőségével. • A kínai gondolkodás szerint Északhoz a hideg, a tél, a víz és a jin tartozik, Délhez a meleg, a nyár, a tűz és a jang (rjin és jang). A kínai világmodell szerint a négy égtáj a világ, amelynek középpontja, az ötödik égtáj, maga a kínai birodalom (röt). • A kelet–nyugati irány a Nap útja napkeltétől napnyugtáig, ezért minden napisten ezt az ívet járja be, pl. az egyiptomi mitológia szerint ez az ív rRé bárkaútja. Kelet a felkelő, a győzedelmes Nap, az élet, az újjászületés, a feltámadás, a tavasz, a gyermekkor, a fiatalság szimbóluma. A napistenekhez mindig ebbe az irányba fordulva imádkoznak. Nyugat a meghaló Nap, az elmúlás, a halál, az ősz, a korosodó ember jelképe. Élet és halál, halál és feltámadás kettősségei fejeződnek ki Kelet és Nyugat szimbolikájában. Plutarkhosz Iszisz és Oszirisz c. művében is ezt a jelentést találjuk: Kelet az élet, Nyugat a halál, „az egyiptomiak úgy gondolják, hogy kelet a világ arca, az észak a jobb, a dél a bal oldala” (32). A Hórusz-fiúk: Amszet (emberfejű), Hápi (sakálfejű), Kebehszenuf (sólyomfejű) és Duamutef (majomfejű) részt vesznek az elhunyt bebalzsamozásában, őrzik belső részeit. A sírkamrában Amszet szobrocskája a déli falnál, Hápié az északinál, Duamutefé a keletinél, Kebehszenufé a nyugatinál áll. A rszkarabeusz, mivel hátrafelé megy, a Nap éjszakai útját járja be, azaz a nyugat–keleti irányt, ezért az újjászületés szimbóluma. Az egyiptomi mitológiában Észak – ellentétben általános



jelentéseivel – a fény, a maszkulin erő megnyilvánulása. Úgy tartották, a Nílus Délen születik, és Északon hal meg, ahol a tengerbe ömlik (rfolyó). • A görög mitológiában Nyugaton van az alvilág bejárata (Hom. Il., VIII. 365–389), valamint itt találhatók az alvilághoz tartozó aszphodéloszrétek (Hom. Od., X. 508; XI. 537–570) (raszphodélosz). Ókeanosz folyó őrzi az élet és a halál közötti határt a távoli nyugaton, s itt található a Boldogok szigete (rsziget). rKronosz/Saturnus is Nyugatra (Heszperiába) menekült legyőzetése után. Heszperia, azaz Itália neve a görög ’este, nyugat’ jelentésű szóból származik, s a világ nyugati peremével van összefüggésben. Nyugat a világ végét is jelzi, amelyet Héraklész oszlopai jelölnek ki (roszlop). Az ezen való túlhaladás büntetése a halál (rOdüsszeusz/Ulixes [Ulysses] utolsó útja: Dante: Ist. Színj., Pokol, XXVI. ének 106–142). • A keresztény templomba a nyugati rkapu szolgál bejáratul, a katolikus művészet általában Krisztust és az apostolokat ábrázolja rajta és felette. Az északi kapun az Utolsó ítélet, a déli oldalon Szűz Mária, valamint a hit védelmezői, a mártírok és a szentek témái kapnak helyet. Az apszisban lévő szentély és az oltár keleti tájolású. Ennek jelentéséről így ír Honorius Augustodunensis: „A templomok pedig azért fordulnak Kelet felé, ahol a nap kél, mert bennük az igazság napját imádjuk, és úgy mondják, hogy Keleten volt a Paradicsom, a mi hazánk is” (A lélek ékköve, 129. A templom helyzete) (rfény/világosság és sötétség, rhajnal). Észak a sötétség, az éjszaka, a hideg, rSátán/Lucifer és a Gonosz erőinek birodalma, a barbárság jelképe. Az evangéliumot az oltár északi oldalánál olvassák fel; ez az Egyház pogányokat megtérítő feladatát példázza. • John Donne Himnusz istenhez, betegen c. verse Kelet és Nyugat szimbolikájával fejezi ki a ’halál–feltámadás’ jelentést: „összefut / Minden térképen Nyugat és Kelet: / Feltámadáshoz a halál vezet.” William Blake mitológiájában Kelet a szenvedély, Nyugat a szabadság szimbóluma; Észak az ösztönös gondolat, a Lélek területe, Dél Urizené, a racionális teremtőé. Az európai hagyomány két fontos szimbolikus alakja közül rFaust a tökéletes intellektuális megismerésre törekvő ember, az északi embertípus, ellentétpárja, a Dél alaptípusa rDon Juan, a tökéletesen szenzuális, érzelmi megismerést célzó ember. • A földrajzi felfedezések és a gyarmatosítás korában a különböző civilizációk eltérő fejlettségi szintjét hangsúlyozó, rangsorba állító európai nézetek szerint a Nyugat-Európában a középkorban kibontakozó dinamikus és expanzív fejlődés tette a világ vezető hatalmává a „Nyugatot”. (Ezek a nézetek vezettek a Nyugat felsőbbrendűségének



hirdetéséhez.) Oswald Spengler ennek a kultúrának a fejlődését, a többi kultúrához való viszonyát és ellentmondásait, hanyatlását („civilizációvá válását”) elemző művének címe: A Nyugat alkonya. A XIX. sz. végi, a nyugati modellt elutasító orosz gondolkodók a világ keleti megújulását hirdették; pánszláv, messianisztikus eszméket vallottak (pl. Gogol: Egy szerző vallomásai; Dosztojevszkij: Egy író naplója). Nyugat és Kelet
ellentéte a volt Szovjetunió vezette kommunista blokk fennállása idején, a hidegháborús korszakban éleződött ki. • A magyar királyok a koronázást követően kardjukkal a négy égtáj felé sújtottak, s ez arra utalt, hogy országukat minden külső támadástól megvédelmezik. A magyar kultúrában, irodalmi életben is igen jelentőssé vált Kelet és Nyugat szembeállítása. Csokonai Marosvásárhelyi gondolatok c. művében – „Középpontban lévén” – ellentétpárba állítja Kelet és Nyugat országait: „itt szabad népek, ott rabszolgák vannak? / Itt a vidék puszta, ott terem s mosolyog, / Itt éles az elme, ott ködbe tébolyog”; valamint az északi és a déli ember mentalitását: „Nézd a munkás éjszak nyüzsög és zsibong, / S dolgos méh módjára, keskeny kassában dong, [...] De túl a szelíd dél áldott határain / Nézd a barna népet forró homokjain, / Vagy hever s éhezik a paradicsomban.” Magyarország „köztes” helyzetéből adódóan a XX. sz. elején gyakori motívum Kelet és Nyugat oppozíciója (pl. a Nyugat és a Kelet Népe c. irodalmi folyóiratok; urbánus–népies ellentét). A Nyugat Európát, pontosabban Nyugat-Európát és a hozzá kapcsolódó progresszivitást („Szent Napkeletnek mártirja vagyok, / Aki enyhülést Nyugaton keres” Ady: Egy párisi hajnalon), míg Kelet az elmaradottságot és a stagnálást fejezte ki („Keletiség, zsandár, alázat” – Ady: Rohanunk a forradalomba). Ady Magyarországot sajátos pozíciójú, Nyugat és Kelet közötti ingadozó „kompországnak” tartotta. Babits Turáni induló c. versében a magyarságot keleti népként jellemzi: „Kőházakkal, vértes haddal, / Mit törődünk Napnyugattal? / Zabolátlan akarattal / Virradunk mi virradattal.” Ady Északi ember vagyok c. versében így fogalmazza meg Észak és Dél szembenállását: „A Dél: vén, csacska népü táj, / Illanva jön, gyorsulva lebben / Itt minden ajkon az ige. / Északon gyökösebb a szó, / Mélyebbről jön és nemesebben.” rkereszt, rközéppont, rmandala [P. I.; Ú. E.]
egy: A természetes számok halmazában az első szám. Csak önmagával osztható, egyben azonban az összes többi szám osztója is. Egyszerre racionális és irracionális szám. Az ősi egység, a teljesség, az egész, a



legfelsőbb lény, az istenség szimbóluma; a causa prima, amely magába zárja a kontinuitást és a totalitást, egyszerre feminin és maszkulin. Az egynek nincs párja, hiszen önmaga egyben saját negatív princípiuma is. Geometriai analógiája a rkör és a rgömb. A számok sorozata vele kezdődik és nyúlik a végtelenbe, minden manifesztáció belőle indul ki és hozzá tér vissza: az erő, az aktív princípium, a teremtő eszme jelképe. Nem valós mennyiséget jelöl, hanem maga a lét, az abszolútum, a kozmikus és ontologikus centrum; egyben mint misztikus központ a Reveláció forrása. Az egy Minden és a Minden egy. Minden az egy szükségletében létezik, míg az magában való és független elv. • Az ősi kínai filozófia szerint először volt a „legnagyobb magasság”, amelyből a „legnagyobb egy” nőtt ki, amely a rjin és jang kettősségére bomlott, hogy azok létrehozzák az öt változó állapotot, amelyekből „tízezer dolog” született. Így minden a kezdeti egynek köszönheti létezését (Tao Te king, 42). Az ókori Kínában az egységes császári hatalomnak megfelelően – Kr. e. 221-től – az univerzum, a kozmosz, az abszolútum, a tökéletesség, a minden polaritás felett lévőség szimbóluma. • Az indiai Upanisadokban a létezés ősoka: „Kezdetben csak a Létező volt, kedvesem, éspedig mint kettősség nélkül való Egy” (Cshándógja upanisad, VI.). Az Egység mögött a Sokaság bősége nem más, mint káprázat, az Egy illuzórikus képmása, mint ahogy a tűz is sok lángból áll, mégis egynemű. A misztika objektív állapota az „én vagyok a bráhman” állapot, amely nem más, mint a kontempláció végpontja, a sokaság illúzióit magunk mögött hagyva az elérkezés az első princípiummal való önazonosuláshoz: „Múlandók közt örök, a sok között Egy, [...] Az Ősok: isten” (Svétásvatara upanisad, VI. 13, Az egyetlen Úr)
(rbráhman/Brahmá). • A sumer és az egyiptomi mitológiák a teremtő istenség jelképét látják az egyben. • Az egy problematikája a görög filozófiában is megjelenik. A püthagoreusok szerint az Egy, a Monád, mentes minden többszöröződéstől, maga a nyugalom és a mozdulatlanság; minden dolog változatlan elve. A szellem, Isten, Apollón, a Jó és az randrogün/hermafrodita száma. „Xenophanész feltekintett az egész égre és azt mondta, hogy az egy az Isten”, írja Arisztotelész (Metafizika, 986b). Parmenidész azt állítja, hogy a létező egy, a sokaság és keletkezés pedig csupán látszat. Ezzel a statikus fölfogással szemben Hérakleitosz a kozmosz őselvévé a változást avatja, amely a különbözőket egyesíti s újból szétválasztja: „Összeillő párok: egész és nem egész, egyező ellenkező, összehangzó széthangzó, és mindenből egy és egyből minden” (B 10).



Platón a lenyomat szűz forrásaként értelmezi az egyet. A neoplatonizmusban, így Plótinosznál az Egy a kiindulópont, mindennek a kezdete, amelyből az egész világ emanáció útján keletkezik anélkül, hogy az Egy osztatlansága csorbát szenvedne. Az Egy a Teremtő, amely felé a teremtmény olthatatlan szerelemmel fordul, és újabb teremtménynek ad életet. Minden sokaság az Egy sokasága (azaz homogén), végül is önmagában Egység (Plótinosz: A Jóról vagy az erényről). • A zsidó és keresztény hagyomány monoteisztikus beállítottsága az Egyet az egyetlen és mindenható, a semmiből Igével teremtő Isten jelképévé tette. „Egy az Úr, egy a hit, egy a keresztség; Egy az Isten, mindnyájunk Atyja, aki mindennek fölötte áll, mindent áthat és mindenben benne van” (Ef 4,5–6). Az érzéki világ minden részében Istent és az ő egységét tükrözi vissza. Ezt az egységet jelképezi a jeruzsálemi rtemplom, amely a hívők örök hazája. Az Egy titka azonos az isteni szentséggel (rhárom). • A Kabbala a héber ábécé minden egyes betűjéhez számértéket rendel (rbetű/írásjel). Az egyet az álef ideogrammája jelképezi, amely a héber ábécé első betűje. Az álef az élet és a halál, minden dolog elgondolhatatlan, elvont princípiuma. Nem teremtett, mégis létezik, nem tartozik sem a térhez, sem az időhöz. Az álef az isteni erő, a teremtő „Én”, az Apa. A Széfer Jecirában leírt Szefirot-fa tíz szefirából áll. Az első szefirá a Keter, amely a valóságos lét előtt megnyilvánuló isteni akarat szimbóluma: „Az első Szefirá, az Egy az élő Isten Szelleme... A hang, a szellem és a Szent Lélek.” A Sokaság látszatvilágában élő ember számára az Eggyel való újraegyesülés a legfőbb cél (rszefirá/szefirot). • Az iszlám is az egyetlen Isten, Allah szimbólumát látja az egyben. A muszlim misztika szerint nem létezik más istenség Istenen kívül, sőt rajta kívül valójában semmi sem létezik. Hozzá igyekszik minden, az Egy teremtőhöz, bíróhoz és megtartóhoz. • Az álmokban megjelenő prelogikus állapot a megkettőzöttség (Én–felettes Én) előtti egység, a kétely előtti biztonság, az analízis előtti naiv, még paradicsomi állapot. Éppen ezért mint legfőbb egyesítő szimbólum csak az individualizáció előrehaladottabb stádiumában jelentkezik, a tudat, ill. a tudattalan harmóniáját valósítva meg. Az Egy az eredendő kezdet, egyben minden lehetőség összege, ebből következően egyszerre szimbóluma a kezdetnek és a végnek: az örök körforgás belőle indul ki és hozzá tér vissza. A világmindenséggel és annak tengelyébe állított emberrel érzett biológiaifiziológiai egységének eszméjét szólaltatta meg József Attila: „...több vagyok a soknál, / mert az őssejtig vagyok minden ős – [...] s apám, anyám



maga is ketté oszlik / s én lelkes Eggyé így szaporodom!” (A Dunánál). rközéppont, rszámok [V. E.]
Egyiptom: Az ókori Közel-Kelet egyik legfontosabb birodalma, politikai és kulturális tényezője. Hérodotosz megfogalmazásában Egyiptom a Nílus ajándéka, s ez a rfolyó éltető erejére utal. A régi egyiptomiak „fekete és vörös”-nek hívták országukat: a vörös az ország égető, sivatagos területeit, míg a fekete a termékeny folyóvölgyet jelentette (rsivatag, rvíz). Egyiptom ebben az értelemben az ellentétek egyesülésének jelképe. Nyitott kereszteződés, mert négy világ fut itt össze: a Szahara, Fekete-Afrika, a Közel-Kelet és a Földközi-tenger, és zárt oázis, mert a tengeri és sivatagi övezet elszigeteli; egy sokáig megingathatatlan, háromezer éves autonóm civilizáció alakult itt ki. Az uralkodói jelképekben Alsó-Egyiptom színe a fehér, Felső-Egyiptomé a vörös volt. • A görög-római világ számára a legősibb kultúra szimbóluma volt, a természettudományok, a mágikus és ezoterikus ismeretek szülőhelye. A Hermész Triszmegisztosznak tulajdonított Aszklépiosz c. hermetikus irat így ír Egyiptomról: „Nem tudod, Aszklépiosz, hogy Egyiptom az ég képmása, helyesebben szólva olyan hely, ahová és ahol minden áttevődik és lejátszódik, amit az égiek irányítva elrendeltek? Sőt, pontosabban szólván: földünk az egész világ temploma” (24) (rAszklépiosz/Aesculapius). • Az Ószövetségben a szolgaságba vető hatalom országa, szemben az ígéret földjével (rKánaán). A bűn és a fogság jelképe, az Exodus, az Egyiptomból való kivonulás pedig a bűntől való megszabadulást jelenti (Kiv 3,7–9), s így a megváltás és Krisztus előképe is egyben. • Az Újszövetségben ellentétes értelemben szerepel (menekülés Egyiptomba: Mt 2,13–23). • A Dante Isteni Színjátékában szereplő „Óriás Vén”, az emberiség Kréta szigetén álló szobra azért áll háttal Egyiptomnak (Damiátának), mert az az emberiség múltját jelképezi (Pokol, XIV. 103105). Thomas Mann József és testvérei c. regényében Egyiptom József számára a holtak országa (ahogy a kút az alvilágba kerülésé), ahol megpróbál első lenni a lentiek között, bízva a „feltámadásban”, amely lehetővé teszi számára, hogy megbékélt családjába visszatérjen. rpiramis, rszfinx [P. I.]
egyszarvú/unicornis: Ló-, esetleg bika- vagy kecsketestű mitikus állat, homloka közepén hosszú, hegyes szarvval. A tisztaság, a szüzesség, ill. a hatalom jelképe. Lunáris, feminin princípium; az roroszlán ellentétpárja. Ég



felé mutató egyetlen szarva az ellentétek (ég–föld, anyagi–szellemi) egységét jelképezi (regy, rszarv). Elsőként pecséteken jelenik meg, uralkodói jelképként (Kr. e. 3. ée., Indus völgye). • A Távol-Keleten jelentése a sárkányéhoz hasonló. Ugyanúgy uralkodói jelkép és az eső ura, mivel lunáris erőként a szárazsághozó Nap ellen száll harcba. Ősz derekán, az esős évszak kezdetén járja el táncát. Kínában császári embléma, az uralkodói erényeket – az erőt, a hatalmat és a pompát – testesíti meg. Szarvával lesújt a bűnösökre, az igazságszolgáltatást jelképezi. Kínai neve csi-lin (ki-lin). Egyike a négy szent élőlénynek (a sárkány, a főnix és a teknős mellett). A rjin és jang egyesülése; a gyengédség, a jóakarat, a boldogság, a hosszú élet, a nagyság, a bölcs irányítás és a kiváló utódok szimbóluma. A taoizmusban az röt elem esszenciája és az erények összessége. • Egyiptomban minden erkölcsi erény megtestesítője; a mezopotámiai hagyományban lunáris volta miatt a szűz holdistennők attribútuma. Két egyszarvú az életfa őrzőjeként is megjelenhet. • Az antikvitásban létező állatnak tartották, őshazájául Indiát vagy Afrikát jelölték meg (Ktésziasz, Arisztotelész és id. Plinius leírása nyomán). A görög-római kultúrában a félholdat szimbolizálja; a holdistennő attribútuma. Plinius leírásában az évszakok megtestesítője: szarva az ősz, feje a téli napforduló, lába a tavasz, oroszlánfarka a nyár (Nat. hist., 8,31). • A keresztény szimbolikában a tisztaság, a szüzesség, a szellemi és a testi erények megtestesítője. Ezért vált a Szentlélek által megtermékenyített rSzűz Mária, ill. Antiochiai Szt. Jusztina attribútumává. A Physiologus nyomán a középkorban közismert jelkép: „Apró, gödölyéhez hasonló állat”; csak csellel, egy szűz segítségével tudja elkapni a vadász: „Szeplőtlen szüzet vetnek elé, az állat a mellére ugrik, a szűz pedig emlőiből megszoptatja, és a palotába viszi a királynak.” A keresztény írók az egyszarvúról és a szűzről szóló mondát az rAngyali üdvözletre és a Szűz Máriától született Krisztusra vonatkoztatták. Mária az elzárt kertben (hortus conclusus) ül, térdén az egyszarvúval (Krisztus). Gábriel vadászként, négy kutyával érkezik, amelyek a négy isteni tulajdonságot testesítik meg: az Irgalmasságot (Misericordia), a Békét (Pax), az Igazságosságot (Iustitia), és az Igazságot (Veritas).



Egyszarvú-vadászat (német fa dombormű, XVI. sz., Berlin, Staatliche Museen).
Az egyszarvú szarva Isten teremtő Igéje, szellemi nyíl, a napsugár. Az egyetlen szarv Krisztust mint Isten egy fiát, ill. rJézus Krisztus és az Atya egységét jelképezi. Mivel szűzi és magányos állatnak tartották, a szerzetesi élet jelképévé is vált. • Kedvelt témája az európai misztikus irodalomnak és képzőművészetnek. Gyakori jelenet az egyszarvú szűz általi megszelídítése, pl. a párizsi Cluny múzeum késő középkori Hölgy egyszarvúval c. falikárpit-sorozatán (XVI. sz. eleje), valamint a Hölgy egyszarvúval c. festményen (XV. sz. közepe, Esztergom, Ker. Múz.). • Az ezoterikus írásokban fehér testű, piros fejű, kék szemű állat. • Az alkimisták számára a rhigany szimbóluma (míg ellentétpárja, az oroszlán a kéné). Egyetlen szarva az androgünt jelképezi, de nem mint a két nem egyesítőjét, hanem mint a szexualitás meghaladóját (randrogün/hermafrodita). Az egyszarvú szarva az Egység középpontjához vezető úttal is párhuzamba állítható. A belső transzmutáció jelképe, amely akkor következik be, amikor helyreáll az eredeti androgün. • Weöres Sándor Az unikornis látogatása c. versében az „ártatlan szépség” jelképe. Hamvas Béla Unikornis c. írásában így jellemzi: „Megfoghatatlan és meghatározhatatlan. A misztérium. A hallgatás őre a néma szent erdőben élő hangtalan egyszarvú, a tilalmak küszöbén, az utolsó lény, a lét legvégső alakja, az Egy” (Epilegomena, 7). rló [K. J.]
éjszaka: A világegyetem kialakulása előtti, ill. az egyéni élet szintjén a születés előtti sötétséget jelenti, amely megelőzi az újjászületést, a beavatást



és a megvilágosodást. Szimbolizálja a káoszt, a halált, az őrületet, a széthullást és a világ magzati állapotához való visszatérést; a terhesség, a vajúdás, a csírázás, valamint az összeesküvés idejét. Belépni az éjszakába annyi, mint visszatérni a meghatározatlanságba, ahol a rémálmok, szörnyek és sötét gondolatok keverednek (rfény/világosság és sötétség, rkáosz és kozmosz). • Az antik orphikus mítoszok szerint a világ a fekete szárnyú Éj és a Szél nászából keletkezett: az Éj egy ezüsttojást tojt a Sötétség méhében. Ebből a tojásból született meg Erósz, aki mozgásba hozta a világegyetemet (rErósz/Amor/Cupido, rtojás). Más mítoszváltozatban az Éjszaka (Nüx) a Khaosz lánya, az Ég (Uranosz) és a Föld (Gaia) anyja. Ő teremtette az alvást, a halált, az álmokat, a szorongást, a szeretetet és a csalást. Félelmetes jellegét rHekaté testesíti meg. Az Éjszaka az Istenek anyja, a feminin erő beburkoló, anyai aspektusa, amelyet rendszerint egy nőalakkal ábrázoltak: csillagokkal díszített fátylat visel, két karján gyermeket tart, egy feketét (Thanatoszt, a halált) és egy fehéret (Hüpnoszt, az álmot) (rálom). Attribútuma a növekvő rHold, a rmák, a rbagoly, a fekete rszárny, a maszkok. Kísérheti az alvó Morpheusz (az álmok istene), aki szintén viselhet mákkoronát. • Az európai néphitben a gonosz erők (rboszorkány, rördögök/démonok, rvámpír) az éjszaka közepén, éjfélkor a legaktívabbak, s csak a hajnal fénye űzi el őket. A nyári napforduló az év legrövidebb éje, amelyet számos néphagyományban örömtüzekkel ünnepeltek, s amely a szerelmi varázslások ideje volt (rmáglya, rtűz). A téli napfordulóhoz, az év leghosszabb éjszakájához a halál kötődött, viszont az ezt követően hosszabbodó nappal, a fény térhódítása a rNap újjászületése (rHéliosz/Sol). • Ezzel a szimbolikával is összefüggésben áll, hogy Jézus születésének dátumát az eredeti január 6-ról december 25-re tették át. Jézus a sötétséget, az éjszakát, a halált legyőző fény; keresztre feszítésekor éjszakai sötétség borult a világra (Mt 27,45). A Matthias Grünewald festette isenheimi oltár Feltámadás-tábláján az éjszakán, a halál sötétségén győzedelmeskedő Krisztus a testéből sugárzó fénytől övezve emelkedik ki a sírból. • A XVI. sz.-tól gyakori téma a képzőművészetben a négy napszak megjelenítése (pl. Michelangelo: Medici-kápolna, 1524–1533, Firenze), gyakran párhuzamba állítva az életkorokkal. Marten de Vos Éjszakaábrázolásán a napszak az élet elmúlására utal, a kísérő vers szerint „Öreg lesz végül, aki azelőtt gyermek volt [...] minden élőlény, a gyermek, az ifjú és a vén is elpusztul”. Az éjszaka „kedvez a játszadozásnak, az alvásnak, melengeti az álomképeket és a rémlátomásokat”.



Adriaen Collaert–Marten de Vos: Az Éjszaka (A négy napszak c. sorozat, XVI. sz. vége–XVII. sz. eleje, Bp., Szépm. Múz.).
• A XVIII. sz., a felvilágosodás korszaka magát a „Fény századának” nevezte, mivel a sötét előítéletek uralmának megszüntetését hirdette. Mozart (Schikaneder szövegére írt) A varázsfuvola c. operájában az Éj Királynője az éjszakai birodalom, a gonoszság megtestesítője, ellentétben Sarastro Nap-birodalmával (rZarathusztra/Zoroaszter). Az éjszakai asszonybirodalom legyőzése a beavatást, a halálon való átjutást, az újjászületést jelenti. • Shakespeare Macbethjében a gonoszság, a gyilkosság ideje. Goethe Faustjában Mefisztó a Sötétség részeként határozza meg saját lényét: „a Sötét része, mely a Fényt szülé vala, a büszke Fényt, mely örökségiért / Éj-anyja jussát perli itt: a Tért”; a Walpurgis-éj pedig a gonosz erők manifesztálódása (rboszorkány). A preromantika egyik legnagyobb hatású alkotásában az álom, a halál és az éj összefonódik: „Elfordulok a fénytől / a százszor-szent, titokzatos éjhez” (Novalis: Himnuszok az éjszakához). Vörösmarty Csongor és Tündéjének Éj-monológjában az Éj a mindenség eredője, minden belőle keletkezik és belé tér vissza. Bartók Béla (Balázs Béla szövegére komponált) A Kékszakállú herceg vára c. operájában a férfi tragikus magányának szimbóluma. A Kékszakállú és egyben a mű utolsó mondata: „És mindig is éjjel lesz már, éjjel.” József Attila Külvárosi éj c. versében a „Szegények éje” látlelet „A nyomor országairól” és egyben erőgyűjtés a nappalra, a forradalomtól remélt győzelemre. A Téli éjszakában szintén a keménységgel, a ridegséggel cseng össze az éj, amelynek embertelenségét a téli hideg csak tovább fokozza: „gyártja a kínok szúró fegyverét a merev éjszaka fénye.” Weöres Sándor Békeoltár, Securitatis c. versében a napfény mulandóságával szemben „fekete anyánk”, az „óriás Éj” az örökkévalóság megtestesítője. [P. I.]



eke: A férfiúi nemzőerő és a béke jelképe. A rföld, az alaktalan, a lehetőséget és termékenységet magában hordozó női anyag megformálója a szántás során. • Az eke fallikus jelentése fedezhető fel az Innin
Ama’usumgalennával ingerkedik c. sumer eposzban: „akinek ekéje
kőkemény [...] ó, fénylő Innin, feltöretlen: hadd szántsam fel öled!” • A görög mitológiában Iaszión, a föld termékeny belsejének istene (aki más mítoszvariánsban halandó földműves) Démétérrel, a földistennővel a frissen felszántott földön szeretkezve nemzette a gazdagságot és a bőséget, Plutoszt (Hésziod. Theog., 969) (rPlutosz). Philosztratosz szerint a szerelem egyik lényeges eleme a megsebzés: ahogy Amor nyílvesszője megsebzi a szíveket, úgy sebzi meg az ekevas a földet, az anyaölet (ríj és nyíl). A háborúra utaló rkard ellentéte: a békés munkálkodás egyik legfontosabb kifejezője a kapával együtt (Tibullus: Elégiák, 1,10). • A zsidó és keresztény szimbolikában a harciasság nélküli mindennapi élet jelképe. Amikor az Úr békét teremt, az emberek „ekevassá kovácsolják kardjukat” (Iz 2,4). Az eke ősi formája, a kereszt jelölheti magát Krisztust, akiben a kétféle természet, az emberi (a fa) és az isteni (a rvas) egyesült.
Jézus, a szív fölszántója (rézmetszet, XVIII. sz., Szilárdfy Z. gyűjteménye).
• Villonnál az eke a férfiassággal kapcsolatos: „Magom se vész el, mit meződbe hintek: / Érő gyümölcse rámüt és enyém. / Hogy szántsak, vessek, Isten adta mindezt” (Nászének egy új házas nemes úrnak). Hasonlóan
értelmezhető a női és a férfi princípium, vagyis a föld és az eke viszonya Weöres Sándor A kis istenanya c. versében: „Énvagyok a termőföld, esőjárta és meleg / bennem szánt az eke éle.” rásó és kapa [R. G.]



Eklézsia és Zsinagóga: A középkori keresztény művészetben a keresztény és a zsidó hit allegorikus figurái. Az Eklézsia és Zsinagóga ellentétpárja a kereszténység új világosságként (lux nova) és a judaizmus sötétségként, vakságként való felfogásán alapult. A Pál apostol által felállított szövetségtipológia szerint Ábrahámnak Hágártól született fia, Izmael az Ószövetség megtestesítője, Sárától született fia, Izsák viszont az „ígéret gyermeke”, az Újszövetség szimbóluma (Gal 4,21–31). Míg az előbbi, a Zsinagóga a régi, „törvény alatti” korszakot, az utóbbi, az Eklézsia az új, „kegyelem alatti” korszakot testesíti meg. • A középkorban a kereszténység és a judaizmus viszonya kétértékű. A Zsinagógát elődként tisztelték (pl. a Messiásra vonatkozó prófétai utalásokat Jézusra vonatkoztatták; a tipológiai szimbolizmus az ószövetségi és újszövetségi történések összefüggéseinek rendszerét dolgozta ki), ugyanakkor ellenségként is értelmezték. Ez utóbbi felfogásban a zsidókat vaknak és megátalkodottnak tekintették, amiért nem ismerték fel Krisztusban a Megváltót. E kettősségből származnak az ábrázolások ikonográfiai sajátságai. Az építészeti stílusjegyek szimbolikus alkalmazásával a Zsinagógát román stílusú épületnek ábrázolták, míg az Eklézsiát gótikus templomnak. Az előbbi a festmények bal oldalán, rendszerint romos állapotban, míg az utóbbi a jobb oldalon, épségben látható. Egyes ábrázolásokon a rommá váló Zsinagóga alapanyagul szolgál az Eklézsia templomához (rrom, rtemplom).
A strasbourgi dóm (1220–1230 k.) déli kereszthajójának kapuján a Zsinagóga tört lándzsájú, kezében törvénytáblát tartó, bekötött szemű alak,



ellentétpárja, az Eklézsia pedig koronás, keresztes zászlót és kelyhet tartó női figura (rkorona, rkereszt, rkehely, rlándzsa, rszem, rzászló).
• Konrad Witz festményén az rAngyali üdvözlet jelenetét két, az Eklézsiát és a Zsinagógát megszemélyesítő alak közé helyezte (XV. sz. első fele). rjobb és bal, rszamár [P. I.]
elefánt: Indiában az erő és a bölcsesség szimbóluma. rSíva isten fiát, a vállalkozások segítőjét, a jómód patrónusát, az egyik legnépszerűbb hindu istenséget, Ganésát elefántfejjel ábrázolják. Az isten emberi teste a mikrokozmosz, elefántfeje a makrokozmosz megjelenítője. Indiából származik az az elképzelés is, amely szerint négy vagy nyolc elefánt őrzi a világtájakat. Ezért az indiai és a tibeti építészetben – mint az univerzum hordozói – pillérszobrokként jelennek meg. • A buddhizmusban szintén széles körben elterjedt jelkép. rBuddha nemzője egy fehér elefánt, amely a herceg anyja, Májá királyné álmában a királyné oldalán hatolt be (rálom).
Májá álma (Kr. e. II. sz.-i indiai dombormű).
• Arisztotelész szerint az elefántbika a hitvesi hűséget jelenti, mivel amikor nősténye viselős, nem közelít hozzá, és nem közösül más nősténnyel sem. A római művészetben az elefánt a magas kort, a halhatatlanságot, a halál feletti győzelmet jelképezi. Az elefántot háborús célokra is használták, s a katonai győzelemmel kapcsolták össze (pl. Hannibál rómaiak felett aratott győzelmei). • A kereszténységben Krisztus szimbóluma, a rkígyó ellensége, amelyet eltapos. A keresztény ikonográfiában a Physiologus nyomán a



szüzességre is utal. Az oszlopot vagy obeliszket tartó elefánt az erő szimbóluma. A pozitív tartalom mellett Nyugaton az elefántnak negatív jelentése is van: az esetlenség, az ügyetlenség megtestesítője. A kontinensek közül Afrika attribútuma. rállat/állatok [K. J.]
elefántcsont: Az elefánt agyara, amelyből értékes dísztárgyak készültek. Szimbolikájának alapja két meghatározó jellemzője: rfehér színe és anyagának szilárdsága. • Az antikvitásban ritkasága és drágasága miatt jelentős szerepet játszott a palotadíszítéseknél. Homérosz az elefántcsontot szembeállítja a szarvval (tkp. szójáték). Míg az előbbi a hazugság jelképe, az utóbbi az igazságé (Od., XIX. 562–569). Hasonló jelentést kap Vergilius Aeneisében a csalárd jelenések kapujának anyagaként (VI. 893–896). • A kereszténységben a tisztaság, az állhatatosság, az erkölcsösség jele. Salamon trónjának egyik építőeleme, így kapcsolatba hozható a hatalommal. Krisztus-szimbólumként is előfordul, utalva a Megváltó sírba tett testének maradandóságára. Valószínűleg ez az eredete annak a szokásnak, hogy elefántcsontból is készítettek feszületeket. Jelentheti Szűz Mária erényességét. Az elefántcsonttorony feminin princípium; a megközelíthetetlenség kifejezője is lehet (rtorony). Az Énekek éneke a szép menyasszony nyakát elefántcsonttoronyhoz hasonlítja (7,5). • Az irodalomban az elefántcsonttorony a művész társadalomból való kivonulását, hangsúlyozottan esztétikai, csak a művészetre koncentráló, izolált életvitelét jelenti; különösen a századfordulón jelentős (Oscar Wilde, Henry James). rcsont/csontváz [P. E.]
elemek: A világot alkotó alapvető négy elemnek a kultúrák általában a vizet, a földet, a levegőt és a tüzet tartják, amelyek a kozmosz egészét képezik (pl. a Hermész Triszmegisztosznak tulajdonított Aszklépiosz c. hermetikus irat, 3). A rnégy elem együttesen a földi, anyagi szféra teljességét szimbolizálja. Ipolyi Arnold 1854-ben kiadott Magyar mythologiája szerint „Ezen legeredetibb anyagokra önkint utalva volt az ember, midőn az ősszellem ismeretét téveszté, nekik hódolt, bennök tisztelé” (VII. Elemek). • A bráhmanizmusban a tűzoltár építése a kozmikus teremtés művének felidézése. Anyaga a rföld, rvíz és rlevegő egysége, amely a szent tűzzel együtt a mindenség jelképe (roltár). • Az ókori kínaiak (összhangban az ötös szám kiemelkedő szimbolikájával) röt fő elemet különböztettek meg, és mindegyik elemhez egy színt, egy állatövi jegyet és



egy állatot rendeltek. Az öt őselemet öt tigrisként is említik. • Az antik materialisztikus nézetek és többféle teremtésmítosz összeolvasztása fedezhető fel Vergilius epikuroszi kozmogóniát tükröző VI. eclogájában, amelyben Silenus (rSzilénosz/Silenus) a világteremtésről énekel: „Mert a dal arról szólt, hogy a végtelen űrben a földnek, / Tengernek, légnek csírái a tiszta tüzekkel / Mint keveredtek rég; hogy minden az őselemekből / kelt majdan, maga zsenge világunk is, meg a mennybolt” (31–34). Az elemek káoszból való születését Ovidius így fogalmazza meg: „négy elem alkot együtt egy zavaros tömeget. / Csakhogy az ősanyagot részekre szakítja a harcnak / szelleme: minden elem más területre szorul. / Feltör az égre a tűz, levegő terjed ki alatta, / s lent a világ közepén ül meg a földdel a víz” (Fasti, I. 103–106). Az Augustus békeoltárán (Ara Pacis Augustae) elhelyezett ún. Tellus-dombormű a föld, a levegő és a víz allegorikus ábrázolása. • A zsidó és keresztény hagyományban is szerepelnek az alapelemek. Az Ószövetség szerint akkor jöttek létre, amikor Isten szétválasztotta őket a káoszból. Az elemek, azaz a természet működésének ismerete nagy bölcsesség; Salamon ekképp beszél erről az isteni adományról: „Mert ő adta nekem a dolgok biztos ismeretét, hogy értsem a világmindenség szerkezetét és az elemek működését” (Bölcs 7,17); s mivel az elemek a világmindenség alkotórészei, alapanyagai, Istent illeti értük a dicséret (Bölcs 16,24). Az elemek akkor is Istennek engedelmeskednek, amikor a zsidók kivonulnak Egyiptomból: „A természet a kivonuláskor Izrael pártján áll” (Bölcs 19,17). Az Újszövetségben Pál apostol az ösztönvilágot, a primitív kultuszok mozgatóit látja bennük: „Vigyázzatok, hogy senki félre ne vezessen benneteket bölcselkedéssel és hamis tanítással, ami emberi hagyományon és világi elemeken alapszik, nem pedig Krisztusban” (Kol 2,8), mert, mint mondja, „Krisztussal meghaltatok a világ elemeinek” (Kol 2,20). Szt. Péter második levelében a végítéletkor fenyegető káoszt, a ősi állapotba való visszatérést az elemek pusztulásaként írja le: az Úr napján „az elemek a tűz hevétől felbomlanak, a föld és ami rajta van, elenyészik” (2Pét 3,10). • A középkori értelmezés szerint a négy elem szintén az anyag, a földi lét, amely értéktelen a túlvilági léthez hasonlítva: bár az egyes elemek, a föld, a tenger, a levegő és a rtűz „kincsekkel csalogat [...] Ami édest a Föld kínál, / Jézushoz képest mind silány” (Magyarországi ének a világ megvetéséről). • A reneszánsz idején az antik korrespondencia-tanokat elevenítették fel, s ezekben a rendszerezésekben a négy fő elemnek alapvető szerep jut. Eszerint az



emberi temperamentumokat a makrokozmosz szintjén az egyes elemek, a mikrokozmosz szintjén pedig az egyes testnedvek dominanciája határozza meg (rkozmikus ember). A vérmérsékleteknek az elemekkel való párhuzamba állítását kiegészíti az állatok, napszakok, évszakok hozzárendelése is: ezzel a mindenséget irányító természeti erőkhöz kapcsolják az elemeket. Az embert, mint mikrokozmoszt, a négy elem összekapcsolódásaként is felfogták.
Az ember mint a négy elem központja (metszet, Plinius: Naturalis historia, 1587).
• A reneszánsz csendéleteken szimbolikus cselekvések és alakok utalnak az egyes elemek megjelenítésére, pl. a kertművelés, a szoptatás, valamint a kígyó vagy a korona jelenléte a földanyát idézi fel; míg a levegőt rHéra/Juno pávái és más madarai jelképezik, de szélmalommal játszó, buborékot fújó gyerekek és a hagyomány szerint levegővel táplálkozó kaméleon is kifejezheti a mozgó levegőt. A tüzet lángok koronázta fej, rszalamandra, vagy rHéphaisztosz/Vulcanus kovácsisten jelöli, a vízre pedig úszó víziló vagy rdelfin emlékeztet. Az elemeknek tulajdonított hatás jelenik meg az angol reneszánsz emblémák allegorikus rajzain és a hozzájuk tartozó rövid magyarázatokban (Geoffrey Whitney: Choice of Emblems, 1586; George Whitler’s A Collection of Emblems, 1635). • A négy elem, azaz a négy alapvető világrendező elv az alkímiában a testet öltött világegyetem. Az okkultizmus a mágikus tarot-lapoknak (az ún. kis arcanum négy sorozatának; rkártya), valamint a germán mitológia szellemlényeinek is megfelelteti őket: a szalamandrák (rszalamandra) a tűz,



az undinék és a sellő a víz, a szilfek a levegő, a gnómok (rtörpék) pedig a föld szellemei.
elemek kártyalap héber kezdőbetű henochi mágia állat
Tűz Kard J Bitom szalamandra
Víz Kehely H Hochmá sellő, undine
Tűz Kard J Bitom szalamandra
Levegő Bot V Exarp szilfek
Föld Pénz/Érem H Nanta gnóm, goblin
Az elemek összetartozásában a sorrendnek jelentős szerepe van: a JHVH, azaz Jahve neve a mindenségre utal. A nyugati mágia a négy égtájnak és a négy arkangyalnak felelteti meg a négy elemet: a levegőhöz Rafael és a keleti irány tartozik. Mihály a tűznek és a déli iránynak, Gábriel a nyugati égtájnak és a víznek felel meg, Uriel pedig a föld és Észak (rangyal). Agrippa von Nettesheim ekképpen hangsúlyozza az elemek jelentőségét: „Minden testtel rendelkező dolognak négy eleme, ősalapja van: a tűz, a föld, a víz és a levegő. Minden, ami ebben az alanti világban létezik, ezekből az elemekből áll” (Titkos bölcselet, I. 3). • Mozart és Schikaneder (szabadkőműves indíttatású) operájában, A varázsfuvolában a beavatási szertartás során említik az elemeket: „ki e megpróbáltatásokkal teli ösvényen jár, / Megtisztítja Tűz, Víz, Lég és Föld. / Ha legyőzi a halál rettenetét, / Felemelkedik a földről az égbe” (II. felv. 27. jel.). rkáosz és kozmosz [R. G.]
életfa: rfa
elixír: Örök életet adó csodaszer, amely kimossa a tisztátalan anyagokat a szervezetből, meggyógyítja, regenerálja az emberi testet. Eredetileg orvosi kifejezésként gyógyításra használható száraz port jelentett (gör. xérion ’száraz dolog’). Az öregedésgátló elixír ősei a mitológiai életnövények és halhatatlanság-italok. • A halhatatlan görög-római istenek nektáron és ambrózián éltek az Olümposz hegyén (rambrózia, rnektár). • A perzsa haoma- és a hindu szóma-kultusz középpontjában varázserejű ital állt, amelynek egyes növényi alkotóelemei hallucinogén anyagokat is tartalmaztak. Égi eredetű szent italnak tekintették, amely maga a



halhatatlanság: „Megittuk a szómát; halhatatlanná váltunk” (Rig-véda, VIII. 48,3). • A kelta hagyomány varázsitala fagyöngyből készült (rfagyöngy). A druidák ismerték a felejtés elixírjét; a hagyomány szerint, aki ivott belőle, nem emlékezett korábbi tetteire. • Kínában a taoisták az örökkévalóságot, az ember halhatatlanságát a cinóber vagy a folyékony rarany ivásától remélték. Fogyasztották a halhatatlanság növényét, a rciprus magjait, arzént, valamint a rdaru és a rteknős tojását, agyvelejét, mert ezeket az örök élet állatainak tartották (Li Taj-po: Első próbálkozásom az élet varázsitala főzésében) (rtao). • Az alkimisták többféle elixírt ismertek, és elixírnek nevezték a fémeket nemesítő készítményüket is. Az életelixírt (elixir vitae vagy alkahes) először az arab alkimisták kezdték kutatni (l. a tudós Abu ibn Szináról szóló történet az Ezeregynap legszebb meséi c. perzsa mesegyűjteményben). Olyan csodaszernek tekintették, amely az emberi testet anyagtalan fénytömeggé alakítja át, és a beavatottnak a megvilágosodás hármas koronáját biztosítja: a mindentudást, a mindenhatóságot és az örök isteni szeretetet. Ezért nevezik a halhatatlanság kulcsának, az ifjúság forrásának is. Az alkímiai munka fő célja az egyetemes orvosság (panacea) előállítása a rbölcsek köve segítségével.
Lombikban ábrázolt király és rózsa, az elixír jelképei (XVIII. sz.-i alkímiai traktátus illusztrációja).
Lacinius szerint három alkotórésze a Sol (rarany), a Luna (rezüst) és a Mercurius (rhigany). Szerelmi bájitalnak is tekintették. • A keresztény hagyomány az örök életet adó elixírt az oltáriszentséggel azonosítja (rbor, rkenyér). • Ben Jonson így ír róla Az alkimista c. vígjátékában: „Ez a



Természet oly titka, hogy a fertezéstől, / akármi bajtól óv.” József Attila Buzgóság c. versében ekképpen említi: „legalább keressem, amire vágyok, / bár nincs, / az örökös ifjúság italát.” ralkohol, rgyógynövények [L. A.]
Elízium: rParadicsom
Éósz/Aurora: A görög mitológiában „rózsaujjú” Éósz (Hom. Od., II. 1; VIII. 1) a rhajnal megszemélyesítése, a Nap (rHéliosz/Sol) nővére. Minden reggel felemelkedik ágyából, hogy ő vezesse a Napot a horizont fölé. Rómában Aurorával azonosult alakja (aki, amellett, hogy átvette a görög istennő jelentéseit, az európai kultúrában a hajnal költői elnevezésévé is vált). Az antik ábrázolásokon szárnyas női alakként jelenik meg, négyesfogatát hajtva vagy fiát, Memnont siratva, akit Akhilleusz ölt meg a trójai háborúban; a hajnali rharmat az ő, fiáért ontott könnye (Ovid. Met., XIII. 576–622). • A barokk világi festészetben gyakran megjelenő téma Aurora diadalmenete (pl. Noszvajban a kastély mennyezeti freskója, amelyet Kracker János Lukács festett 1778-ban; Aurora az ókori istenek és a négy földrész körében, 1750–1760 k., Gács, a Forgách-kastély mennyezetfreskója). • A reformkori irodalmi élet és a magyar romantika első fórumaként (Aurora) egy új irodalom kezdetét jelzi Magyarországon.
A Hajnal allegóriája (Aurora, metszet Scharmer Márton rajza alapján, 1823).
[Ú. E.]



epe: rmáj és epe
eper/szamóca: A keresztény felfogás szerint a feddhetetlen erkölcsű ember szimbóluma; a tisztességes munka megérdemelt gyümölcse, a szellem eledele. Az ikonográfiai hagyomány szerint rSzűz Mária ruháját eperábrázolások is díszíthetik. Az ibolyával együtt az igaz ember szerénységét és alázatosságát jelenti; a gótikus hóráskönyvek kedvelt díszítőeleme. Piros színe, édes íze miatt a szexualitás, az életvágy szimbóluma is lehet. Bosch A Gyönyörök kertje c. triptychonjának középső tábláján a földi és mennyei örömök jelképe (1503–1504, Madrid, Prado). • Csokonai A’ Szamócza c. versében a legkellemesebb érzetek foglalata: „Kedves Szamócza! téged / Én – én az Isteneknek / ’S az Istenasszonyoknak / Tennélek asztalára.” rgyümölcs/termés, rpiros/vörös [Ú. E.]
erdő: A lélek és a feminin princípium jelképe. A beavatásra és az ismeretlen veszélyre is utalhat. A sötét vagy elvarázsolt erdőbe való belépés határ-szimbólum: a lélek megmerítkezése az ismeretlenség veszélyeiben (számos mesében szerepel ebben az értelemben, pl.: Piroska és a farkas; Jancsi és Juliska). Az erdő a halál birodalma; a természet titkait rejti. Spirituális világ, amelyen áthatolva az ember megtalálja a jelentést. • A világot az ősi, kozmikus méretű emberi testből eredeztető mítoszok az ősóriás haját az erdőkkel és a növényzettel feleltették meg (rkozmikus ember). • A hindu aszkéták az erdőbe vonulnak vissza, hogy ott elmélyedhessenek a meditációban. A hindu hagyományban „erdőlakónak” hívják azt az embert, aki elhagyta az aktív életet a kontemplatívért, s így meghalt a világ számára: „Ám azok, kik a vadonba vonulnak, / önmérséklettel, szent elmélkedéssel [...] az Örök Lélek birodalmába jutnak” (Mundaka upanisad, I, 2, 11). Az áthatolhatatlan sűrű erdő az állandó életfolyamat jelképe: „Amit neveznek erdőnek – a születések lánca az. / Benn határtalan sűrű – az emberélet erdeje” (Kút-példázat, Mahábhárata, XI. 6). • Az antikvitásban egyes erdőket, ligeteket az istenek szentélyeinek tekintettek. Seneca így ír erről: „...az erdő hatalma és titokzatossága, a zavar, ami elfog minket a messzeségbe nyúló mély árnyékban, mindez nem azt az érzést adja-e, hogy egy isten lakik ezen a helyen?” (Levelek Luciliushoz, 41,2). A rómaiak csak engesztelő áldozat után vághattak fát a szentként tisztelt erdőkben. • A kelta druidáknál a Nap



és az erdő házastársak, mint férfi és nő, fény és sötétség. • Az Ószövetségben szimbolikus értelemben is szerepel az erdő. Pl. Izajás próféta könyvében az erdővé terebélyesedő gyümölcsöskert a Messiás eljövendő országának bőségét jelöli (Iz 29,17); Jeremiásnál pedig az erdő kivágása Egyiptom pusztulásának képe (Jer 46,23). • Keresztény értelmezésben Krisztus világosságával szemben a lunáris, alvilági erőkre, a sötétségre és a bűnre utal (rfény/világosság és sötétség). Dante Isteni Színjátékának kezdetén a nagy, sötétlő erdő az igaz út elvétését jelzi. Bod Péter Biblia-magyarázatában lehet a gyülekezet jelképe, ugyanakkor a kert, az Eklézsia ellentéteként a pogány vallási közösségek szimbóluma (Szent
Irás’ értelmére vezérlő magyar leksikon, 1746). • Shakespeare komédiáiban (ún. forest comedies) az erdő az idős generáció által irányított város ellentéte. A személyiségproblémák a kezdeti káosz után megoldódnak az erdőben, s az új generáció boldogan tér vissza a városba (Ahogy tetszik, Szentivánéji álom). Baudelaire Kapcsolatok c. versében az erdő templom, az ember útja pedig e templom misztériumainak ösvényén át vezet. Vajda János A vaáli erdőben c. művében a nyugalom, a halálra felkészítő elmélyült önvizsgálat helye. Bartók Béla (Balázs Béla meséje nyomán komponált) A fából faragott királyfi c. balettjében a megelevenedő erdő az embertelen, veszélyes erők manifesztációja. József Attila Bánat c. versében a közösség kifejezője: „Zúgj, erdő elvtárs!”; a női princípium-jelentésre példa Ritkás erdő alatt c. verse. Szabó Lőrinc az erdő keleti mítoszokban megjelenő negatív szimbolikáját eleveníti föl: „...minden elégedetlen / és harc és kétségbeesés; – // és szólt Dsuang Dszi: – Hiába, ez a törvény, / ez az irígység erdeje!” (Az irígység erdejében). Joseph Conrad A sötétség mélyén c. regényében az őserdő a rejtett tudás, a „megközelíthetetlen csend”, a „néma bűvölet” szimbóluma, maga a „termékeny és rejtelmes élet roppant teste”. rfa, rkert [P. I.]
erények: rhét
Erinnüszök/Furiák: A görög-római mitológiában a bosszúállás és a lelkiismeret-furdalás, valamint Eumeniszek néven a kiengesztelődés hármas istennői: Alektó, Tirsziphoné és Megaira, akik Hésziodosz szerint a megcsonkított Uranosz (rUranosz/Uranus) vérétől megtermékenyült Gaiától, a Földanyától származnak (Hésziod. Theog., 184–186). Egy másik mítoszvariáns szerint anyjuk az Éjszaka, Nüx; ez a mozzanat is jelzi



khthonikus eredetüket (Aiszkhülosz: Eumeniszek) (réjszaka). A képzőművészetben a holtak boszszúszellemeitől való ösztönös, ősi félelem miatt igen ritkán ábrázolták az Erinnüszöket. Alakjuk később a Kr. e. VI–V. sz.-i vázafestészetben pusztító, démoni erejű alvilági istennőkként jelenik meg. Üldözőbe veszik mindazokat, akik a vérrokonságot és a családi kapcsolatokat nem tartják tiszteletben, így pl. Oresztészt is, aki megöli anyját, Klütaimnésztrát, hogy bosszút álljon rajta apja, Agamemnón meggyilkolásáért. Oresztész mítoszában az örökké üldöző lelkiismeretfurdalást jelképezik: „megtudod, hogy kik vagyunk: / az Éjszakának rémes árnyalakjai, / Átok-leányok: ez nevünk a föld alatt” (Aiszkhülosz: Eumeniszek, 415–417). Az aiszkhüloszi dráma megoldása szerint az Erinnüszök végül gonosz voltukat a megbékélés jegyében a törvényesség és a rend őreinek szerepével cserélik föl, és ezért kapják az Eumeniszek, azaz a ’jóindulatúak’ elnevezést. Ezt a mozzanatot emeli ki Hérakleitosz is egyik töredékében, amely szerint az Eumeniszek az igazság érvényesítői, „akiknek engedélye nélkül a Nap sem lépheti túl a mértéket” (B 94d). • Római megfelelőik a Furiák. Az ellenségeskedés megtestesítőiként jelennek meg Vergilius Aeneisében, amikor egyikük, Allecto, a három alvilági fúria egyike, gorgóméreggel átitatott haragot önt Amata, a latinok királynéjának szívébe (Aen., VII. 341–384). Másutt a viszály szítója, amikor ijesztő banya képét felöltve harcra tüzeli Turnust (Aen., VII. 415–474). • A magyar irodalomban Zrínyi Miklós Szigeti veszedelem c. eposzában a vergiliusi mintára megjelenő Alecto fúria a magyarokat bűnös, romlott életük miatt sújtó isteni bosszú eszköze (I. ének, 28–32). Berzsenyi Dániel A’ Magyarokhoz II. c. ódájában az Erinnüsz a politikai viszály, a háború megtestesítője: „Ádáz Erynnis’ lelke uralkodik.” rboszorkány, rHárpiák, rHekaté, rkígyó [A. D.]
ernyő: A keleti kultúrákban szoláris hatalom-jelkép. Jelenti a napkorongot vagy napkereket, küllői a rNap sugarai, nyele a világtengely. Jelképezheti a mennyboltozatot, a kozmikus rfa lombját, amely alatt az ember menedéket talál. Ebben a jelentésben látható a perzsa uralkodó fölötti napernyő a perszepoliszi palota egyik domborművén. • A nyolc buddhista szimbólum egyike. A kínai buddhizmusban Viruhaka vagy Mo-li Hung, a Dél őre birtokolja a földrengések, a sötétség és a káosz ernyőjét. Az Arany Napernyő, a hatalom és méltóság kifejezője, a Buddha-ábrázolásokon is megjelenik. Itt az rég jelképe, míg a trón a köztes világot, Buddha



lábnyomai pedig a földet jelentik. A pagodák emeletes tetőszerkezete a napernyő és a rbaldachin szimbolikájával tart rokonságot. A kínai társadalmi hagyományban a gazdagság és az elegancia jelképe. DélkeletÁzsiában királyi embléma. Az ernyő nyele, mint világtengely, az uralkodóval azonos. • Indiában rVisnu emblémája; az univerzális szellemi törvény jelképe. [K. Zs.]
Erósz/Amor/Cupido: A görög-római mitológiában a szerelem istene. Eredetileg a világot működtető kozmikus alapprincípium, a szerelmi vágy megszemélyesítője. Hésziodosznál a négy kozmikus őslényeg egyike, amely a Khaoszból jött létre Gaia és a Tartarosz mellett. Ő az első működő erő, a nemzés ösztöne, amely a világteremtés folyamatának alapfeltétele (Hésziod. Theog., 116–123). Parmenidésznél a legősibb isten, „Prótogonosz”, azaz elsőszülött, akit Aphrodité Urania, a szerelem és természet termékenységének istennője alkotott meg (rAphrodité/Venus). Szimiasz A kozmikus Erósz c. versében a mindenség ura: „a Föld, mélyölű víz és örök égbolt, íme, mind behódolt, s isteneink ős jogarát vettem el és rendjükön új joggal uralkodom ma.” Az orphikus hagyományban a széltől megtermékenyített Éj szülte az ősi Világtojásból (réjszaka, rszél, rtojás). A szétnyíló tojásból kibújó szárnyas fényisten neve Erósz Phanész, s ő a mindenek felett álló, a szerelmi vágy és a nemzőerő által a mindenütt ható éltető erő szimbóluma (rkígyó). A klasszikus kori költészeti hagyomány viszont az olümposzi istenrendbe sorolja be, Szimónidésznél pl. Aphrodité és Arész gyermeke. Származtatják Aphrodité és Hermész, valamint Irisz és Zephürosz nászából is. • Platón A lakomájának témája Erósz, a szerelem. A mű a korabeli Erószhoz fűződő hagyományokat összegzi, majd a sajátos platóni szerelemeszményt fejti ki. Phaidrosz beszéde az ősi elképzeléseket idézi; szerinte Erósz a „legősibb istenek közé tartozik” (178b). Pauszaniasz a két Aphrodité tanának megfelelően két Erószról beszél, az egyik Aphrodité Urania fia, a férfiak közötti szerelem élesztője, a másik Aphrodité Pandémosz, a férfi és nő közötti érzelem serkentője (180e). Erüximakhosz a minden létezőben meglévő szépséghez való vonzódásnak tekinti. Az Égi Erósz Urania múzsa szülötte, s az igazi szépséghez vezet, míg a Földi Erósz Polühümnia fia, a helytelen vágyak eredője (187e). Arisztophanész a szerelmi vágy megtestesülésének tartja, amely az emberek ősi természetét, egykori androgünitását állítja vissza: „a teljesség vágyát és keresését hívjuk Erósznak” (191e) (randrogün/hermafrodita, regy, rférfi és



nő). Agathón értelmezésében a legifjabb isten, akinek gyengéd uralkodásától kezdve megszűnt az isteni világot egykor jellemző durva harc és erőszakosság. Ő a legfőbb jó: „Erósz bölcsessége által terem és születik minden, ami él” (197a). A Diotimát idéző Szókratész szerint viszont nem isten, hanem daimón, az emberi és isteni világ közötti közvetítő. Porosz (a Gazdagság) és Penia (a Szegénység) fia, aki az Aphrodité születését ünneplő lakomán fogant, ezért lett Aphrodité szolgája, a Szépség szerelmese (203b–c). Származásából eredően Erósz örökké szegény, s örökké a gazdagságra, a szép és jó értékekre vágyakozik, tehát nem más, mint „A jóra, szépre irányuló vágy” (206b). Ugyanakkor a nemzés és a szülés által a halhatatlanság utáni vágyat is megszemélyesíti, amely anyagi szinten utódok nemzésében, szellemi szinten pedig műalkotások teremtésében nyilvánul meg (207a). • A hellenisztikus korban Erószt kecses ifjúként vagy kisgyermekként ábrázolták, Aphrodité csintalan gyermekének említik. A „keser-édes Erósz” (Meleagrosz: Különös eset) a szerelmi vágyakozás, szenvedély „vadszívű istene” (Meleagrosz: Az összetört szívű szerető Erószhoz). Ekkor válik jellegzetes attribútumává a tegez, az ríj és nyíl, amellyel ravaszul és kegyetlenül sebet üt a szíveken (Moszkhosz: A szökevény Erósz). Attribútuma lehet még a rfáklya is, amely a szerelem lángoló erejére és a szerelmi szenvedésre egyaránt utal, valamint a rszárny. Erósz bekötött szeme a szerelem vakságát fejezi ki. Szerelmese a pillangó alakban ábrázolt Pszükhé (rPszükhé/Psyche), azaz a lélek (rpillangó/lepke). Egy hellenizmus kori orphikus himnuszban a kozmikus jelentés szerepel: „fönn az egen meg a tengereken meg az emberi nemnél [...] egyedül te fogod mindennek kormányrúdját.” • A rómaiak Amor (’szerelem’) és Cupido (’vágy’) néven tisztelték. A hellenisztikus hagyományoknak megfelelően mind a szerelmi fájdalmat (Ausonius: Cupido megkínzatása), mind a szerelmi boldogságot mint legnagyobb értéket jelképezheti alakja (Propertius: Amor dicsérete). A késő római korban a III. sz.-i szarkofágreliefeken jellegzetes témacsoportot alkotnak az istenek és emberek közötti mitológiai szerelmi jelenetek (pl. Amor és Psyche), amelyek a reményteli túlvilághit erősödésével párhuzamosan a szerelmet a lélek halál utáni kiteljesedésének, az isteni szférába emelő erőnek tekintik. Amor és Psyche történetét Apuleius dolgozta fel Az aranyszamár c. regényében. A sírköveken ábrázolt Thanatosz, a halál szárnyas, lefelé fordított fáklyát tartó géniusza ikonográfiailag összemosódott az Amor-ábrázolásokkal. • A neoplatonikus Plótinosz tanaiban az Erósz spirituális fogalom. Az ős Egy és



az ős szépség szeretetét jelöli, amely az emanáció során az anyagba süllyedt lélek visszatérését ösztönzi (A szerelemről; Enneadesz, III. 5). Nézetei mind az ókeresztény gondolkodókra, mind az iszlám misztikusokra döntő befolyást gyakoroltak (pl. Ibn Sziná A szerelemről c. értekezése; a XIII. sz.i szúfi versek: pl. Muáláná Dzsalál al-Dín Rúmi: Misztikus szerelem; Fákhruddin Ibráhim Iraqi: Misztikus szeretőmhöz). • A neoplatonikus szerelemeszményt Pszeudo-Dionüsziosz Areopagitész művei közvetítették a keresztény teológia számára. Az isteni nevekről c. művében a következőket írja: „A szerelem, mondhatjuk, isteni, angyali, szellemi, lelki avagy természeti; egyesítő és elvegyítő hatalmat is jelent. Ez ösztönzi a felsőbb lényt alacsonyabbak gondját viselni, ez egyenrangút egyenrangúval közösségben egyesülni, s a legalacsonyabbrendűt a feljebb állóhoz fordulni. [...] Ám mindenek fölött Isten szép szerelme áll. [...] Minden lény minden szerelme Őfelé, Hozzá törekszik, minden lény önnön természete szerint.” A középkori teológusoknál ugyanebben az értelemben az Amor Sanctus, a Szent Szerelem az Istenhez emelő vágyat, a lélek transzcendens irányultságát fejezte ki, amelyet élesen elkülönítettek a cupiditastól, a földi vágytól. Az ószövetségi Énekek énekéhez fűződő kommentárirodalomban szintén megjelenik a szerelmi érzés és az Isten iránti szeretet közötti analógia. Clairvaux-i Szt. Bernát pl. a tekintet, az ölelés és a csók fokozataival fejezi ki az Isten iránti odaadás mértékeit. A Bernátnak tulajdonított Ritmusa az isteni szeretetről c. himnuszban a lélek Isten iránti vonzalma („Per amorem fit anima / Christi sponsa carissima / et nubet divinitus”: „Szeretetben lesz a lélek / arája az Istenségnek / s Krisztusával egybekel”); valamint az ’isteni törvény’ jelentés is szerepel: „Amor legis plenitudo” („Szeretet a törvény telje”). rSzűz Mária kultuszában szintén megjelenik a szépség és a mennyei szerelem dicsérete, csakúgy, mint rJézus Krisztus és a jegyeseként értelmezett Egyház (Eklézsia) viszonyában. Danténál a mindenséget mozgató világtörvényként jelenik meg: „Csüggedtem volna lankadt képzelettel, / de folyton gyors kerékként forgatott / vágyat és célt bennem a Szeretet, mely / mozgat napot és minden csillagot” (Ist. Színj., Paradicsom, XXXIII. 142–145). • A középkori világi költészetben Amor erotikus és szerelmi szenvedést kifejező jelentése az antik toposzok nyomán szintén megjelenik. Pl. a trubadúrköltészetben: „Szívemet általverte Ámor” (Bernard de Ventadorn: Nem csoda, hogy szebb verseket írok...); Petrarca szonettjeiben (Tünődve egyedül...) és Villonnál:



„Ámor vad fullánkja / Kínozta, marta, szúrta, vájta” (Záróballada); „Sorsunkat Ámor írta, ő vigyáz ránk” (Nászének egy új házas nemes úrnak).
Lucas Cranach: Venus és Cupido (1506, Bp., Szépm. Múz.).
• A keresztény hagyomány és a platonikus filozófia szintézisére törekvő XV. sz.-i firenzei neoplatonisták a platóni Erósz-tan és a középkori spirituális szerelem-értelmezés közötti összefüggésre helyezték a hangsúlyt. Ficino A szerelemről c., Platón A lakomájához írt kommentárjában Amort a lelkeket Istenhez vezérlő elvnek tekinti: „Tehát az, ami bennünket az égnek visszaad, nem az ismeret, hanem a szerelem.” Ezek a nézetek a kortárs reneszánsz művészetre nagy befolyást gyakoroltak. Pl. Botticelli az égi és földi szerelmet megjelenítő Vénusz születése (1482, Firenze, Uffizi) és Tavasz (Primavera) c. képein (1477–1478, Firenze, Uffizi) Amor a földi szférát vezérlő istennő fölött látható, jellegzetes attribútumaival. Michelangelo több versében is megjelenik az amor divino: „Már nem nyugtat meg véső és ecset; / egyet kívánok: az égi szerelmet, / mely karját tárja felénk a keresztfán” (Canzoniere, CXLVII). A hellenisztikus neoplatonizmus idején jelentkező szerelem–halál összefüggés is szerepel a reneszánsz kori neoplatonizmus gondolatvilágában (Lorenzo Lotto: A halált koronázó Ámor, 1521 k., London, Aldwich Castle). • A barokk és rokokó idején Amor a hellenisztikus hagyományoknak megfelelően elsősorban erotikus jelkép; az emberek közötti érzelem, vágyakozás éltetője. Caravaggio A diadalmas Ámor c. festményén a minden felett uralkodó isten látható (1603, Berlin, Staatliche Museen). • Balassi szerelmi lírájában szintén megjelenik az „Édest keserűvel elegyítő gyermek” (Kiben morog



Cupidóra, hogy csak igérte s nem adja meg Juliát). A rokokó szerelmi költészetének jellegzetes toposza a szerelmi szenvedélyt felszító Amor/Cupido. Pl. Csokonainál: „...rám csillámlott LILLA szempillája, / s tüzétől felgyúladt az Ámor fáklyája” (Déli aggodalom). Weöres Sándor az antik Amor és Psyche-történetre utal: „Mindég Amor karjában égek, / A Lélek és Szerelem / Külön nem válható sohsem” (Psyche confessioja). Toccata c. versében a világ örökké létező, alapvető princípiuma a szerelem, amely ugyanakkor a (pillangó jelképezte) halandó lélek létezéséhez kötődik. A szerelem két megnevezését említi, Amort, az antik hagyomány kozmikus istenét és Maitréját (’szeretettel teljes’), a buddhisták eljövendő tökéletes, békés világkorszakának uralkodó Buddháját (rMaitréja): „a nevem / Majtréja, Ámor, / Szerelem, / ős-kezdet óta / itt vagyok, / de a lepkével / meghalok.” Pilinszky János Panasz c. versében az Amor Sanctus jelenik meg: „Úgy vágyom közeledre, / dideregve csak hevesebb / a szerelmek szerelme!” [Ú. E.]
eső: A földet megtermékenyítő isteni befolyás, az üdvösség és megtisztulás, valamint az áthatolás szexuális és spirituális értelemben vett szimbóluma. • Számos agrárcivilizációban az őskortól kezdve kultikus esőváró rítusok kapcsolódtak az esőhöz mint az isteni jelenlét és a természetfölötti ráldás kifejeződéséhez, a termékenység és az élet előfeltételéhez. Ez a jelentés a sumer költészetben is megjelenik: „égből a bőség esőként zuhog le; / a földet érinti, dús termés árad” (Ének Enlilre, 145–146). • A prekolumbiánus Amerikában a spermát, a Viharisten vetőmagját szimbolizálja. Az azték mitológiában a vegetációistenség, Tlalok esőisten, a villámlás és tűzeső ura, az „égi mag” termékenyíti meg Kenteotlt, a kukoricaasszonyt. A termékenységrítusok során végzett emberáldozatok bemutatásában az eső érintkezik a rvér által kifejezett életerő és megtisztulás fogalmi körével. • Mint bőség és isteni adomány, az Upanisadokban is megjelenik (Prasna upanisad, II,10). A hindu tanítás szerint az élőlények eső formájában szállnak le a földre, így az eső egyaránt jelképezi a termékenységet és az újjászületést (Kausítaki upanisad, 1). • Kínában a rharmat férfi elvű (jang) szimbolikájával szemben az eső a női princípium (jin) hatását jelképezi, és ezek együttes, összehangolt működése hozza létre a világ harmóniáját (rjin és jang). • A görög mitológiában a termékenyítő eső Danaé mítoszában jelenik meg, az aranyzuhataggá változó Zeusz (rZeusz/Jupiter) alakjában (Ovid. Met., IV. 611; Tiziano: Danaé, 1545 k., Nápoly, Museo Nazionale di



Capo di Monte). • A Bibliában az eső az isteni áldás és kegyelem jele (Zsolt 72,6), amelynek megtermékenyítő ereje az Úr szavát és az üdvösség beteljesedését jelenti (Iz 45,8), az esőhozó felhők pedig a fényre szomjúhozó föld és a megváltásra vágyó emberiség várakozását fejezik ki (Iz 60,8). rNoé történetében a folyamatos eső és a belőle keletkező özönvíz Isten büntetése (Ter 7,17–8,14), a jégeső pedig a pusztulás (Kiv 9,13– 35; Ag 2,17) (rvíz). A keresztény szimbolikában az esőt mint az isteni tudást és hitet az apostolok hintik a megváltást remélő földre. • Dante Isteni Színjátékában a Pokol harmadik körében a tivornyázók szörnyű záportól és jégesőtől szenvednek, amely lemoshatatlan bűneik és erkölcsi romlottságuk büntetése (Pokol, VI. 6,7–12). • A modern magyar irodalomban az eső egyfajta életélmény kifejeződéseként gyakori motívum. Pl. Kosztolányi Áprilisi ezüst eső c. versében a megtisztulás és a tavasz jelképe. Juhász Gyulánál az Esik eső karikára c. népdal feldolgozásában elsősorban monotonitást és változatlanságot, a magyar táj egyhangúságát, valamint az eső áztatta földek szomorúságát fejezi ki. rvihar, rvillám [A. D.]
Észak: régtájak
Éva: A zsidó és keresztény, valamint a muszlim hagyományban az első asszony, az ősanya: „ő lett minden élő anyja” (Ter 3,20). Míg az első teremtéstörténet az Isten képmására alkotott emberről szól, amelyet Isten „férfinak és nőnek teremtett” (Ter 1,27), addig a második teremtéstörténet szerint „az Úristen az emberből kivett oldalcsontból megalkotta az asszonyt” (Ter 2,23). • A középkori teológiában Éva teremtését az Egyház megteremtésének előképeként értelmezték (2. Kelemen-levél). Mivel a bűnbeesés során Éva hallgatott a rkígyó szavára, s Ádámot is ő bírta rá a tilalom megszegésére, magának az eredendő bűnnek az okozója és megtestesítője (ralma/almafa). Pl. Clairvaux-i Szt. Bernát megfogalmazásában „Éva a csábítás eszköze” (Jan de Limbourg és testvérei: Bűnbeesés és kiűzetés a Paradicsomból, Berry herceg
hóráskönyve, 1415–1416, Chantilly, Musée Condé). Ezért vált a testiség, az anyag, az érzéki megismerés jelképévé, mivel az diadalmaskodott a bűnbeesés során az rÁdám jelképezte szellemi megismerésen. Szt. Iréneusz (III. sz.) nyomán a középkori mariológiában rSzűz Mária új Évaként jelenik meg (a Pál apostoltól eredő Ádám–Krisztus-megfeleltetés [1Kor 15,22] mintájára), s így a bűn és a kegyelem egyaránt az asszonyhoz kötődik. A



Krisztus által a Pokol tornácáról mennybe emelt ősszülők az egész emberiség prototípusai. • A reneszánsz korában az Évát, ill. az első emberpárt megjelenítő művek nőalakjaiban az antik Aphrodité/Venusábrázolások hagyományát követve a női szépségre helyeződik a hangsúlyt (pl. Lucas Cranach: Éva, 1531, Drezda, Zwinger; Dürer: Ádám és Éva, 1507, Madrid, Prado). • Jakob Böhme értelmezésében a világ alapmintája,
ősképe, ősalakja (Mysterium Magnum). • Madách Imre Az ember tragédiája c. művében Éva alakjában az angyali tisztaság, a szeretet, az anyaság és a romlottság, a bűn kettőssége jelenik meg (pl. a párizsi színben egyszerre). • A századforduló szecessziós művészetében Éva, az örök nő, esendő, bűnre csábító, titokzatos szépség.
Nagy Sándor: Vágyódás (1910 k., Bp., MNG).
randrogün/hermafrodita, ranyaistennő, rAphrodité/Venus, rférfi és nő [Ú. E.]
évszakok: A természet egy éven belüli szakaszos változásához különböző munkák, szokások, hagyományos ünnepek kapcsolódnak valamennyi emberi kultúrában. Az évszakokhoz – azok jellegének, az emberek számára kedvező vagy kedvezőtlen hatásainak megfelelően – jelképes tartalmak is kötődnek. Maguk az ünnepek is eredetileg az adott évszak konkrét jellegzetességeihez és szimbolikus jelentéseihez kapcsolódtak (pl. a tavaszi téltemető ünnepek, a tavaszi évkezdés ősi hagyománya) (rorgia/karnevál). • A hinduizmusban a Brahmával azonosuló lélek kozmikus jellegét jelzik: „Évszakok ura, az örök honba vezess. / Igazságom s böjtjeim erejével /



évszak vagyok, az évszakok fia vagyok” (Kausítaki upanisad, I,2) (rbráhman/Brahmá). • A kínaiak a császárkor előtt a tavaszt és az őszt használták az év megjelölésére. A távol-keleti festészet és költészet (pl. a japán haiku) egyik alapvető témája az évszak-ábrázolás, amelyhez kialakítottak egy sztereotip jelképrendszert (tavasz: virágzó szilvaág és szarka; nyár: rlótusz vagy rorchidea és kócsag; ősz: rőszirózsa/krizantém és rfőnix; tél: rbambusz és rveréb). • A görög-római mitológiában az évszakok istennői a rHórák. Az évszakok változásának mitikus magyarázata rPerszephoné/Proserpina alvilági és földi tartózkodásának váltakozása (Kallimakhosz: Démétér-himnusz; Ovid. Met., V. 385–661). Ovidius azt az elképzelést is ismerteti, amely szerint az raranykor örök tavaszát Jupiter osztotta négy évszakra (Met., I. 116–118.). • A keresztény világképben az Isten által teremtett világ rendjét jelképezik: „Változások idejét találón / A körforgás vonalához szabtad. / Így lett a tél, a tavasz, a nyár, az ősz” (Alexandriai Szt. Kelemen Himnusza Krisztushoz, a Tanítóhoz). A
keresztény szimbolikában Krisztust, a Mindenség urát az egyes évszakokra utaló növényi ornamentikával is övezhették. A tél elmúlása, a természet tavaszi újjászületése rJézus Krisztus feltámadásának jelképévé vált: „Az egész világ újul [...] Ahogy föltámadt az Úr, / föltámadnak mindenek”; „Enged a Halál fagya” (Adam de Saint-Victor: Húsvéti ének). A katedrálisok szobrászati díszítésében az asztrológiai témájú domborművek mellett jellegzetes témacsoportot alkotnak az évszak-, ill. hónapábrázolások, a tizenkét állatövi jegynek megfeleltetett hónapok (pl. az amiens-i Notre-Dame-székesegyház nyugati főkapujának domborművei, 1221–1269) (rállatöv). A főúri megrendelők számára készített, az imádságok rendjét előíró késő középkori hóráskönyvek (pl. Limbourg fivérek: Berry herceg hóráskönyve, 1415–1416, Chantilly, Musée Condé) és az egyházi év ünnepeit tartalmazó breviáriumok (pl. Grimani-breviárium, 1500 k., Velence, Biblioteca di San Marco) az egyes évszakok vagy hónapok jellegzetes ház körüli és természetben végzett tevékenységeit, munkáit ábrázolják (rnaptár). • Az antikvitás óta (kezdetben pl. szarkofágokon, diadalíveken) az évszakokat allegorikus figurák személyesítik meg: a Tavasz virágkoszorút, a Nyár kalászfüzért visel a fején, az Ősz homlokát szőlőlevelek övezik, míg a Tél rőzsét tart a kezében, s meleg ruhába burkolózik. Ezt az ikonográfiai hagyományt követi Hendrik Goltzius sorozata is.



Hendrik Goltzius–Jacob Matham: A négy évszak (1589, Bp., Szépm. Múz.).
• Nicolas Poussin A négy évszak c. festményciklusa (Párizs, Louvre) az egyes évszakok szimbolikáját olyan ószövetségi jelenetekkel kapcsolja össze, amelyek egyben a keresztény tipológia rendszerében előképekként újszövetségi utalást is hordoznak. A tavasz (1659) a Teremtés utáni földi Paradicsomot ábrázolja, amely a mennyek országának ígérete (rkert, rvirág). A nyár (1660–1664 között) Rut és Boáz menyegzőjét eleveníti meg, amely Krisztus és az Egyház jegyességére utal. Az ősz c. festményen (16601664 között) a szőlőfürttel visszatérő, Kánaánban járt felderítők láthatók; ez az ábrázolás az oltáriszentség előképe (rszőlő). A tél (1660–1664 között) a vízözönt és rNoé bárkáját jeleníti meg, amely egyben az Utolsó ítéletet és az igazak megváltását jelképezi (rhajó/bárka). • A mérsékelt égöv négy évszaka az európai költészetben az emberi sors, érzelem, életkor tipikus metaforája, szimbóluma. A tavasz a születés és újjáéledés, a gyermekkor, az ifjúság, a szerelem, a boldogság jelképe (Meleagrosz: Tavasz; Carmina Burana, Tavasz édes mámorában; Ady: A tűz márciusa; József Attila: Hexaméterek). A hit, a remény szimbóluma: „Napfényre vágyik ma mindenki, / A feltámadást imigy ünneplik” (Goethe: Faust, I); „Óh, Tavasz, óh, Húsvét, / Emberek ősi biztatója” (Ady: A szép Húsvét). A nyár a
beteljesedés és öröm kifejezője (Carmina Burana, A nyár derűs örömével; Petőfi: Reszket a bokor, mert...); de az raratás szimbolikájával összefonódva ’forradalom’ jelentésben is szerepelhet (pl. József Attila: Nyár). Az ősz az öregkor, az elmúlás, a hanyatlás, a rezignáció képe
(Baudelaire: Őszi ének; Verlaine: Őszi chanson; Berzsenyi: A’ Közelítő Tél;



Ady: Három őszi könnycsepp; Kosztolányi: Vörös hervadás). A tél a
pusztulást és a halált jelentheti (Walter von der Vogelweide: A tél minékünk mily kárt okozó...; Jeszenyin: Behavazott síkság). Az évszakok változása, az egyes évszakok közötti különbség, különösen a tavasz és a nyár melegének, napsütésének, termékenységének és a téli hidegnek, a korai sötétedésnek, a növényzet pusztulásának a szembeállítása gazdag jelentéstartalommal bír (Bión: Az évszakok; Arany János: Ősszel, Toldi, I. 1, Toldi estéje, I. 1, VI. 38; Babits: Ősz és tavasz között). Goethe Wertherjében az évszakok változása a főhős sorsának és érzelmi változásainak tragikus végbe torkolló folyamatát jelképezi. Csokonainál boldogság és boldogtalanság kettősségét jelzi: „Tavaszom, vígságom / Téli búra vált” (A Reményhez). Vörösmarty Előszó c. versében a reformkor és a szabadságharc, valamint a bukás utáni megtorlás ellentétét a tavasz és a tél szimbolikájával fejezi ki: „Zöld ág virított a’ föld’ ormain. [...] Ünnepre fordúlt a’ természet [...] Most tél van és csend és hó és halál.” A négy évszak mint a halálba – télbe – tartó életfolyamat képe pl. Aranynál („Az én időmnek egy szaka / Van már csak: a fagyos tél” [1872 Május 1.]) és József Attilánál is megjelenik („Szép a tavasz és szép a nyár is / de szebb az ősz s legszebb a tél, / annak, ki tűzhelyet, családot / már végképp másoknak remél” [Íme hát megleltem]). Weöres Sándor Első szimfónia – A négy évszak – c. költeményciklusa szintén az évszakok jelképiségére épül (Jubilus; Himnusz a Naphoz; Valse Triste; Haláltánc). • A
zeneművészetben az évszak-ábrázolás legismertebb példái Vivaldi A négy évszak c. hegedűverseny-sorozata és Haydn Az évszakok c. oratóriuma, amely, azon túl, hogy az évszakok sorának zenei képekben történő felidézése, az életkorok gyors változását és a földi lét mulandóságát is hangsúlyozza: „Elvirágzik rövid tavaszod, / a nyár ereje kimerül. / Őszöd már az öregségbe hervad, / közelít a sápadt tél, / nyitott sírod mutatja.” rfalevél, rgyümölcs/termés, rhó, rvirág, rzöld [Ú. E.]
ezüst: Fehér színű, könnyen megmunkálható nemesfém. Színe és fényes volta miatt a tisztaság szimbóluma, az őszinteség és a hűség kifejezője. Utalhat a kereskedelemre és a rpénz hatalmára. • Az egyiptomi mítoszok szerint rRé napisten csontjai ezüstből vannak. • Kínában a legértékesebb fémnek tartották; a Tejutat „ezüstfolyónak” nevezték. • A görög-római mitológiában a második világkorszak az ezüstkor, amely az raranykor boldog világával szemben a hanyatlás kezdete: „Másodikul sokkal satnyább



rend jött, az ezüstnép / ...amint felserdültek, s átléptek a mezsgyén, / már alig éltek arasznyi időt, azt is tele bajjal, / dőrén, mert egymás gőgjét nem tudta kivédni egy sem, / s már nem tisztelték a nagy isteneket sem” (Hésziod. Erga, 127–143). Ovidius a mitikus aranykori uralkodó, rKronosz/Saturnus bukásához kapcsolja az ezüstkor kezdetét: „Saturnust miután a sötétlő Mélybe vetették, / úrrá lett Jupiter, s az ezüst ivadék kora jött el” (Met., I. 113–114). • Hasonlóképpen világkorszakokat, egymást felváltó világbirodalmakat jelképez az Ószövetségben a Nebukadnezár álmában megjelenő aranyból, ezüstből, bronzból, vasból és agyagból lévő szobor, amelynek ezüstrésze a méd-perzsa birodalom szimbóluma (Dán 2,32). Az ezüst az isteni bölcsességet is jelentheti; a zsoltár Isten szavait kipróbált ezüsthöz hasonlítja (Zsolt 12,7). • A keresztény szimbolikában Júdás árulására utal, aki harminc ezüstöt kapott fizetségül Jézus elárultatásáért (Mt 26,14–15). (Egy sumer szólásban a „harminc gin ezüstre sem becsülte” kifejezés az értéktelenségre, a semmibevevésre utal.) Ahogy az arany a Nap és Krisztus jelképe, úgy az ezüst a Holdra és Szűz Máriára utal, akinek anyja, Szt. Anna („az ezüst anyja”) az ezüstbányászat védelmezője lett. • Az ún. ezüstég a muszlimok menny-elképzelésének második ege. A világ köldökén áthaladó ezüstkötél a halandó és az örökkévaló világot köti össze. A Tejutat ezüstfolyónak is nevezik. • Az asztrológiai hagyomány szerint a fémek és a bolygók egymásnak megfelelve rendszert alkotnak, s ebben a rendszerben az ezüst a Holdhoz kapcsolódik, állatövi jegye a rRák csillagkép (rHold). • Az alkímiában a prima materia szűzi, érintetlen állapota; a megtisztított vonzalmak jelképe. Míg a királyok féme az arany, a királynőé az ezüst. • Babits Mihály Ezüstkor c. tanulmányában a Vergilius, Horatius képviselte aranykori kultúra hanyatlása kapcsán ír az ezüstkorról: „Az ezüstkor hősibb az aranynál, ezüstből és elefántcsontból királyok pajzsai s istenek szobrai készültek. S ha kardcsapás hull az ezüstre; zenét ad.” rfémek/fémmegmunkálás [P. I.]
F
fa: A növényvilág ciklikusan pusztuló és újrasarjadzó részeivel, elsősorban a virágokkal szemben az életerő (és különösen az örökzöld fa) az öröklét szimbóluma (rvirág, rzöld). A fa mint világtengely a mitikus világképek egyik leggyakoribb motívuma; elnevezése: világfa, kozmikus fa.



Ábrázolják a káosz óceánján lebegő kozmikus rtojás hajtásaként, amelynek növekedése a kozmosz, a világrend kiteljesedését fejezi ki. Mivel gyökereivel a földbe hatol, törzsével a földi, ágaival az égi szférában él, a világ vertikális egységeinek összekapcsolója; az alvilág, a földi és az égi világ közti kommunikációt teszi lehetővé. A szellemvilágba, az isteni szférába emelkedés útját; az ezoterikus tudás, a gnózis elérését fejezi ki. A földi világ szakrális középpontja, a hármas kozmikus rendszer alappillére (rköldök, rközéppont). A föld mélyén, a világ közepében gyökerezik. Kapcsolatban áll az ősi vizekkel, és belenő az idő világába, gyűrűket fejlesztve, hogy kinyilvánítsa korát; ágai viszont elérik a mennyet, az örökkévalóságot, így bejáratként szolgál a szoláris hatalomhoz. A világrend tér- és időbeli tagoltságát reprezentálja. • A világfa jellegzetes példája a skandináv mitológia kőrisfája, az Yggdraszill, amely a világ közepén áll, annak szerkezetét tartja, s egyben világmodell (Edda, A völva jövendölése, 19) (rkőrisfa). A Kalevalában tölgyfa a világfa (XXXI. ének, 189–192). A hindu világfa az év szimbóluma, amely körül a nappal és az éjszaka madarai keringenek (Rig-véda, I. 164).
A fáraót tápláló fa mint életfa (Thébai falfestmény, Kr. e. XVI. sz.).
• A kozmikus fa jelentéseivel sok tekintetben összefonódott az életfa szimbolikája, amely azon túl, hogy világtengely és középpont, elsősorban a



regeneráció és az ősi tökéletes állapothoz való visszatérés kifejezője. A drágaköveket vagy különleges virágokat, gyümölcsöket termő édenkerti fák a sumer, hindu, kínai, japán Paradicsom-képzetekben is szerepelnek (raranykor, rParadicsom). Jellegzetes motívum az élet vizének, forrásának az életfa mellőli eredeztetése is. Gyümölcse halhatatlanságot biztosít, pl. a taoista hagyományban a Nyugati Paradicsom közepén növő őszibarackfa termése bír ilyen hatalommal (rbarack/őszibarack).
Az azték mítoszokban egy hegycsúcson álló kaktusz a világfa, amelyen a Nap madara, a sas fészkel.
• A Ter 2,9-ben megjelenő „élet fája” az Isten teremtette ember örök életét, haláltól való mentességét biztosítja, amelyet az első bűn, a rtudás fája tiltott gyümölcsének elfogyasztása miatt veszített el. Az éjszaka is világító mennyei életfa számos hagyományban megjelenik, s az erre utaló, gyertyákkal díszített fák az újjászületés szimbólumai. Ezzel a jelentéssel ruházták fel pl. a görögök Dionüszosz fenyőjét, a germánok rÓdin/Wotan fáját, a buddhisták a halottak ünnepének fáját, a keresztények a karácsonyfát (rfenyőfa). A katolikus hagyományban a kivirágzó keresztfa életfaként jelenik meg, s Krisztus örök életet hozó, megváltó tettét szimbolizálja. (Pl. Pacino di Bonaguida Lignum vitae című képén, 1310 k., Firenze, Accademia vagy a győri Szt. Ignác-templom oltár-keresztjén, XVIII. sz. [’ kereszt]). • A magyar néphagyomány életfája a lakodalmi



szokásokhoz kapcsolódik. A feldíszített fa vagy faág az ifjú házasok termékenységét, életét jelképezi, amelyet számos hímzés, faragás örökít meg. A fa és az állatok társítása szintén jelképes. A gyökérnél kígyók, a törzsnél általában szarvasok, az ágak között pedig madarak jelennek meg (rállat/állatok). A fát őrző kígyó vagy sárkány a megszerzendő gyümölcs, tárgy, átvitt értelemben a bölcsesség elérésének nehézségét jelenti. (Pl. Iaszónnak sárkánnyal kell megküzdenie az aranygyapjas kos Arész ligetében fára akasztott bőréért [’ argonauták].) Az Ótestamentumban a tiltott tudás megszerzését éppen a rkígyó ösztönzi, az ábrázolásokon a fára tekeredve kínálja a tiltott gyümölcsöt (Jan de Limbourg és testvérei:
Bűnbeesés és kiűzetés a Paradicsomból, Berry herceg hóráskönyve, 14151416, Chantilly, Musée Condé). • A természeti népek mítoszaiban az állatokhoz hasonlóan lélek-jelkép, a személyek alteregója is lehet; az emberek származását is eredeztették fából. Pl. a germán hitvilágban az első emberpárt az istenek kőrisfából és szilfából keltették életre. A görög mitológiából is ismertek hasonló elképzelések, pl. Hésziodosz szerint a réznemzedék keletkezett kőrisből (Theog., 563); Adónisz mirhafából született (Ovid. Met., X. 512–513). Kínában a megmunkált fadarab az önzéstől és vágyaktól való mentesség, az egyszerűség taoista eszményére utalt (Tao Te king, 15). A későbbi taoizmus jelképrendszerében a görcsös, megmunkálásra alkalmatlan fa az egyéni szabadság jelképe (Po Csü-ji: Görcs fa). A rvíz (élet vize) partjára ültetett gyümölcstermő fa a hívő, igaz ember képe a Zsoltárok könyvében (1,3). Elterjedt szokás gyermek születésekor vagy jelentős eseményekkor a faültetés, így a fa növekedése, erősödése utal az életerőre, viszont kivágása vagy kiszáradása, pusztulása a halál jele (Hom. Il., XIII. 389–390; XVI. 482–483; Jób 29,19; Jer 11,19). Az Ószövetségben az égig terebélyesedő, majd gyökeréig pusztuló fa Nabukadnezár babiloni uralkodó sorsát példázza egy álombéli látomásában (Dán 4,8–17). • A gyümölcstermő fa a női princípium egyik megjelenési formája; kifejezi az anyaistennők tápláló, védelmező aspektusait. A fa szerteágazó ágrendszere a származási rendet mutatja a családfaképeken (ralma/almafa, rősök). A keresztény művészetben a Jézus származását bemutató rJessze fája-ábrázolás a legismertebb. • Mivel a fák lombkoronája az égbe nyúlik, fontos szerepet játszik a földi és égi világ kapcsolatában. Lehet szellemek, istenek megtestesülése; lakhelye; üzenetének közvetítője. A ligetek, erdők legnagyobb, legöregebb fái körül kultuszhelyek alakultak ki, s a szent fák sérthetetlenek voltak (pl. a Démétér szent tölgyfáját kivágó



Erüszikhthón bűnhődése: Kallimakhosz: Démétér-himnusz; Ovid. Met., VIII. 738–878). Zeusz dódónai tölgyfái az isten hangját közvetítették (rtölgyfa). A görög mitológia természetistennői, a rnimfák közül a ligetek, fák lakói, védelmezői a drüaszok és hamadrüaszok (Hésziod. Theog., 187). • A samanizmusban az ég és föld közötti kapcsolattartás eszköze, az égi szellemvilág bejárata. A földtől az égig ívelve a sámán útját jelzi. A háromfokozatú világ tengelye, a sámán rmadár alakú segítőszellemeinek helye. Ez a motívum jelenik meg az Égig érő fa meséjében is. A sámánfa a sámán lelkét is szimbolizálja, addig él, ameddig a sámán (rsámán/táltos). • Az arab zodiákus hagyomány tizenkét ágú gyümölcsfája, amelynek termései a csillagok és a csillagképek, a mezopotámiai, valamint az ősi ausztráliai elképzelésekből is ismert. • Az alkímiában a fa elsődleges anyag, prima materia, amely a Nagy Mű eredetét és gyümölcsét, azaz eredményességét jelképezi. • Népkarakterológiákban is szerepelhet fa, pl. a tölgy a germánok, a rhársfa a szlávok fája, s Ady az Ihar a tölgyek közt c. versében a juharfát nevezi a magyarság fájának. • Danténál a földi Paradicsom fái életfák, amelyek az égi kör forgása által az egész földön szerteszórják a termékenység magvait (Ist. Színj., Purg., XXVIII. 109–111). Petőfinél élet-jelképként szerepel: „Majd ha dőlni készül élted fája”
(Bolond Istók). Az Egy gondolat bánt engemet... c. versben az esendő,
hervadó virággal szembeállítva a nagyszerűség, hősiesség megtestesítője: „Legyek fa, melyen villám fut keresztül.” Vörösmarty kései költészetében ekképpen jelenik meg az életfa: „Mint az érett gyümölcs, / Az élet fájáról / Hull a fáradt ember / Midőn órája szól” (Az ember élete). Arany János az idő fájának képével indítja Buda halála c. eposzát: „Hullatja levelét az idő vén fája.” Az óriás fa a feltörekvő ember negatív értékű szimbólumaként jelenik meg Nietzschénél: „Mennél jobban törekszik magasba, fénybe, annál erősebben törekszik gyökere a földbe, lefelé, a sötétbe, mélybe, – le a gonoszba” (Im-ígyen szóla Zarathustra; A hegyi fáról). Ady költészetében a gyümölcstermő életfa képére is találunk példát: „Lentről nézem ős terebélyed, / Piros csodákkal rakott Élet” (Sírás az Élet-fa alatt); csakúgy, mint az ’idő’ jelentésre: „Hatalmas, hős, sudaras multnak / Ágai, gyönyörű éveim” (A megnőtt élet). Weöres Sándor a kozmikus fa szimbolikáját eleveníti fel: „És nézd a fát: hogy szétfeszül rajt a mélység / és magasság és minden égtáj! / Út ő maga, mindenfelé!” (A fogak tornáca, 6). Pilinszky Harmadnapon c. versében a „ravensbrücki fák” a feltámadás kozmikus képének elemei: „És megérzik a fényt a gyökerek. / És szél támad. És



fölzeng a világ.” rág/vessző, rbokor, rerdő, rfalevél, rgyümölcs/termés, rkert, rmag, roszlop [K. Zs.; Ú. E.]
fagyöngy: Lombos fákon, általában tölgyfán élősködő, bogyóterméses növény. A kelta hagyomány mágikus erejű növénye; a halhatatlanság, a transzcendens kinyilatkoztatás jelképe. A druidák azért tisztelték, mert hitük szerint a mennyből hullott, s a tölgyfát, amelyen nőtt, az istenek választották ki (rtölgyfa). A „villámseprű” elnevezés, és az, hogy a fagyöngyöt az égi tűz emanációjának tartották, arra utal, hogy a fagyöngy szerintük villámcsapás következtében került a fára (rvillám). Természetfölötti erőt láttak a növényben, amely anélkül nő, hogy gyökeret eresztene a földben. A halhatatlanság, az erő és a testi újjászületés szimbólumaként mágikus és fiatalító erőt tulajdonítottak neki (relixír). A belőle készített italt mérgek ellenszerének tartották, használták jövendöléshez, meddőség, epilepszia, tűzvész ellen. A közhit szerint gyógyító és mágikus ereje csúcspontját akkor éri el, amikor a Nap az év leghosszabb napján tetőzik. A druidák neve két szótőből származik: a druból és a vidből, amelyek jelentései ’erő és bölcsesség’, valamint ’tudás’, és amelyeket tölgyfával és fagyönggyel ábrázoltak. A druida tehát a fagyöngy és a tölgy együtt, vagyis a bölcsesség egyesül benne az erővel. A fagyöngy gyűjtése vallási szertartássá alakult. Előbb két fehér bikát vezettek a fához, majd a pap, fehérbe öltözve, felmászott a fára, és egy aranysarlóval (a vas hitük szerint megfosztja a fagyöngyöt mágikus tulajdonságaitól) levágta a növényt, amelyet egy fehér vászonban gyűjtöttek össze. Ezután feláldozták a két állatot, kérve az istenséget, hogy segítse az áldozókat. • Az óészaki germán mitológiában Baldr isten halálát egy fagyöngy nyíl okozza, és ez válik az istenek hanyatlásának elindítójává (Edda, A völva jövendölése, 31–32). [P. I.]
fáklya: Rúd alakú világítóeszköz, amely egyik végén erős lánggal ég. Az élet, a férfi princípium szimbóluma, amely kitörve a feminin fából, maga a megtermékenyítő szellemi tűz. A megvilágosodás, az igazság, a halhatatlanság kifejezője. Az esküvőkön és a termékenységi rítusokban a fáklyavivés a rtűz életerejét hirdeti, és a jövendő gyermekáldásra utal. A felfelé és lefelé tartott fáklya ellentétpárokat jelöl: élet és halál, világosság és sötétség, a felkelő és lenyugvó Nap, tavasz és tél. • A Mithraszkultuszban Kautész és Kautopatész fáklyája feltehetőleg a Bika és a



Skorpió csillagkép, valamint a felkelő és lenyugvó Nap szimbóluma, tehát a Nap évenkénti és naponkénti pályájának ellenpontjaira egyaránt utalt (rMitra/Mithrasz). • A görög-római mitológiában szereplő Dioszkuroszok (Léda Zeusztól született ikerfiai), a halandó Kasztor/Castor és a halhatatlan Polüdeukész/Pollux kezében a lefelé fordított fáklya a halál, a fölfelé fordított pedig az élet, az öröklét kifejezője (rIkrek csillagkép). Ebben az értelemben szerepel a testvérpár kezében a
Castort és Polluxot ábrázoló hellenisztikus kori római szobron is (Kr. e. I. sz., Madrid, Prado).
rErósz/Amor/Cupido fáklyája a szerelem tüze; lefelé fordított, kialudt fáklyája pedig a kialvó érzelmet jelképezi. Lehetett az élet szimbóluma, temetéskor pedig a halál sötétségét megvilágító és az eljövendő világnak fényt adó eszköz. Számos isten – pl. Éósz/Aurora, Démétér/Ceres, Hekaté, Perszephoné/Proserpina, Héphaisztosz/Vulcanus és Héraklész/Hercules attribútuma. • A Bibliában Istent, ill. Isten igéjét jelöli: „Uram, te vagy az én fáklyám” (2Sám 22,29); „Szavad fáklya a lábam elé, / Világosság az utamon” (Zsolt 119,105) (rfény/világosság és sötétség). Krisztust mint a világ fényét fáklya mellett ábrázolták a születéséről szóló jelenetekben; ugyanakkor elárultatásának és szenvedéseinek is egyik jelképe, mivel Júdás fáklyával vezeti a katonákat az elfogatáskor (Jn 18,3). A katolikus ikonográfiában Szt. Domonkosnak, a dominikánus rend megalapítójának attribútuma a szájában égő fáklyát tartó rkutya. Id. Joos van Cleve A királyok imádása c. képén a szent mellett lábával fáklyát tartó kutya látható (1525 k., Drezda, Zwinger). Botticelli A rágalom c. képén a Rágalmat



megszemélyesítő nőalak tart kezében fáklyát (1495, Firenze, Uffizi). • A lefelé fordított fáklya mint halál-szimbólum, antik hagyományt idézve, a reneszánsz sírszobrászatban is szerepet kapott. Ez jelenik meg Schiller Görögország istenei c. versében is: „Csókban szállt el véglehellete, / Miközben föld felé fordította / Fáklyáját egy géniusz keze.” Az értelem fényét, a tudást szimbolizálja a nagyszombati egyetemen filozófiából vizsgázó Mokchai András tézislapján (Matthias Wem–Elias Wideman: A gondolkodás fáklyája, a metafizika, 1640, Bp., Egy. Ktár) (rfátyol/lepel). rgyertya, rlámpa/mécses [K. J.]
fal: Mint városfal a védelem szimbóluma, az anyaméh oltalmazó, női princípiumával áll kapcsolatban (rváros). A rkör alakú falakat a mágikus karika védelmező erejével rokonítják. • Kínában a civilizáció jelképe, mivel az északi nomád népek elleni védelemként épült (kínai nagy fal). • Ovidiusnál Pyramus és Thisbe történetében a szerelmeseket egymástól elválasztó fal jelenik meg (Met., IV. 73). • Az Ószövetségben Jerikó falainak leomlása a hit erejét példázza. A jeruzsálemi Sirató- vagy Panaszfal a második jeruzsálemi templom egyetlen maradványa, amely szent a zsidók számára. Hitük szerint az isteni jelenlét soha sem pártol el a faltól, ahol a templom elpusztítását siratják és a templom helyreállításáért imádkoznak. A zsidóság és a bűntől való megtisztulás jelképe. • A kereszténységben a bezártság szimbóluma, amely védelem és korlátozás is egyben. A Speculum Humani Salvationis szerint Szűz Mária a fal, amelyen Krisztus áthatol. • A néphagyományban is megjelenik, pl. Kőmíves Kelemen balladájában a fal építése az áldozat árán sikerre vitt heroikus munka, az emberfeletti erőfeszítés példája. • A történelemben határként szerepel: népeket, területeket (kínai nagy fal, Hadrianus fala, berlini fal) választ el egymástól. A berlini fal lebontása a szabadság és a demokrácia győzelmének, a kommunizmus bukásának jelképévé vált. • A pszichológiában a biztonság, ill. a börtön és az elzártság jelképe. • A modern irodalomban, pl. Kosztolányi Dezső Négy fal között c. kötetében, az ember bezártságérzetét jelképezi. Ady Endre Góg és Magóg c. versében a fal elzáró szerepe fogalmazódik meg. Weöres Sándor Salve Regina c. versében a tradicionális anyai, védelmező princípium megtestesítője: „Élő tested falként körűlövez.” rbörtön/rab [K. J.]



falevél: A termékenység, a növekedés, az újjáéledés jelképe. A rzöld levél a reményre, a megújulásra, az örökzöld növények levelei az öröklétre utalnak. A fához, az ághoz kapcsolódik, amelyből kinő, a hulló levél ezért a hanyatlás, a szomorúság, a búcsú, az elmúlás, az ősz jele (révszakok). • Az antik hagyomány szerint a cumaei Sibylla (küméi Szibülla) falevelekre írta jóslatait (Verg. Aen., III. 443–450) (rpróféta/vates/szibülla). A levelekből (pl. babér-, borostyán-, tölgylevelekből) font rkoszorú az istenség, ill. a győzelem és a dicsőség szimbóluma. • A Távol-Keleten a boldogság és a gazdagság, a jólét jelképe. Egy csokor levél azonos gondolkodású közösséget jelöl. A kínai szimbolikában a kozmikus rfa levelei az univerzum élőlényeit, a rtízezer dolgot jelentik. • Az Ószövetségben az örökzöld levél a boldog, az Isten törvényét követő ember jelképe, aki „olyan mint a víz partjára ültetett fa, amely kellő időben gyümölcsöt terem, és levelei nem hervadnak” (Zsolt 1,3). Gyakran szerepel a pusztulás, az enyészet, az állhatatlanság képeként a fonnyadó, hervadt levél: „Elfonnyadtunk, mint a falevél, és gonoszságaink elsodortak, mint a szél” (Iz 64,5). • A költészetben a hulló levél az elválás képe, pl. a János vitéz búcsújelenetében: „Elváltak egymástól, mint ágtól a levél.” Kifejezheti az idő múlását, az öregséget, a halál közeledtét: „életfádról a hervadt őszi lomb / lassan, keringve hull – míg eltemet” (Omar Khajjám: Költészetbölcsesség). Ez a jelentés pl. Berzsenyi A’ Közelítő Tél; Arany Buda
halála; Letészem a lantot; Babits Vadak a fa körül; Ady Párisban járt az ősz c. művében is megjelenik. Gyakran kapcsolódik hozzá a költői számvetés vagy elhallgatás (József Attila: A fán a levelek). Jelölheti a magányos vándort, a sorsot (Li Taj-po: A Tulu folyó nótájára; József Attila: [Hull a levél]; Weöres: Ballada három falevélről). rág/vessző [P. E.]
fallosz: Hímvessző. A maszkulin teremtőerő szimbóluma, a teremtés eszköze és potenciája, az élet forrása. A fallosz-ábrázolások a kőkorszakban és a természeti népeknél a termékenységi varázslatok részei. • Egyiptomban a feltámadás és az élet megújulásának kifejezője, Min isten attribútuma a fallikus roszlop. Plutarkhosz említi, hogy rOzirisz/Szarapisz szobrának „háromszoros nagyságú szeméremteste van”; „Az isten ugyanis a kezdet, és minden kezdet a nemzőerejével sokszorozza meg azt, ami belőle származik” (Iszisz és Oszirisz, 36). • A görög mitológiában Dionüszosz, a kíséretébe tartozó rszatüroszok és Szilénosz hordoznak fallikus jelentést (rDionüszosz-Bakkhosz/Liber-Bacchus, rszatüroszok/faunusok,



rSzilénosz/Silenus). a Dionüszosz-ünnepek (a római Liberalia) egyik kultikus eszköze egy nagyméretű bőrfallosz volt. rPán/Faunus, valamint rHermész/Mercurius alakja is megőrzött fallikus vonásokat, ennek bizonyítékai a hermák, a Hermész-fejű, négyzet alaprajzú kőoszlopok, amelyek fallosz-díszítése az isten halhatatlanságot biztosító nemzőerejére utal. A kertek védőistenségének, Priaposz/Priapusnak az ábrázolásain a hangsúlyos fallosz szintén termékenységi jelentést hordoz (rkert).
Priaposz (hellenisztikus terrakotta szobrocska Kis-Ázsiából, Kr. e. III–I. sz. között, Bp., Szépm. Múz.).
• A szanszkrit linga szó jelentése ’jel’, ’fallosz’. A hindu vallásban és ikonográfiában rSíva isten, a nemzőerő és általában a teremtő erő megtestesítője (Linga-purana, I, 17). A Síva-templomok belső cellájában a kultusz jelképét, az isten szimbólumát, a lingát helyezték el (pl.bhúvanésvari Lingarádzsa-templom). Általában kör alapú oszlopként ábrázolták, talpazatát rlótusz vagy gyűrű alakú joni-motívum övezi (rvulva). Ez a maszkulin és feminin elemek egyesülését jelenti, amely a kozmikus teremtés szimbóluma és egyben minden élet alapja (rjantra). A stilizált hímtag a hindu templomokon plasztikai motívumként is szerepel. Szemben az európai felfogással, ez a kultikus szimbólum kifejezetten morális és spirituális értelmű. • A kínai faluközösségek hagyományos jele, a települések közepén álló kőoszlop (sö ’kommuna’) fallosz-elemet is magában foglalt. • Fontos szerepet játszik a zsidó kabbalista hagyományban is. A kilencedik szefirá, a Jeszod, a teremtés erejét, minden élő alapját jelenti (rszefirá/szefirot). A Széfer Báhir az igazakkal állítja párhuzamba. A



mikro- és makrokozmosz közötti megfelelésekkel összefüggésben, az élet a falloszon nyugszik, mint ahogy az univerzum egy oszlopon. Az igazak jelenléte vagy hiánya a földön megerősíti vagy felbontja az Ég és Föld közötti összeköttetést, mint ahogy a fallosz is megmerevedik és elernyed az energia jelenléte, ill. hiánya miatt. A misztikus Kelet szimbóluma, amely az élet, a meleg és a fény eredetének helye. • Freud Bevezetés a pszichoanalízisbe c. művében ismerteti az álom-szimbolikában megjelenő fallikus jelképeket. AJelkép az álomban c. fejezetben a genitális szimbólumnak eredeti jelentését is taglalja: „A hímtag képmásait az ókorban gonosz befolyások leghatásosabb elhárító eszközének (Apotropaea) tartották, s ezzel összefüggésben áll, hogy korunk szerencsét hozó amulettjeinél könnyen felismerhető a genitális vagy szexuális jelkép.”’ szent nász [P. I.]
farkas: Európa legnagyobb testű őshonos ragadozója. Ősi, mágikus totemisztikus tiszteletét, védelmező szerepét régészeti leletek bizonyítják. Az ókori rómaiaknál, a belső-ázsiai nomád népeknél, pl. a türköknél, a tatároknál egyaránt totem-ős. • A görögöknél Phoibosz Apollón, a fényisten szent állata. A hellenizmus korában Szarapisz (rOzirisz/Szarapisz) attribútumának, az időt szimbolizáló kígyóval övezett háromfejű (farkas-, oroszlán- és kutyafejű) állatnak bal oldali, farkasfeje a múlt, a pusztítás jelképe (Macrobius: Saturnalia, I. 20.13; Tiziano Az Idő allegóriája c. festményén [1560 k., London, National Gallery] is ebben az értelemben szerepel). • Az etruszk síremlékeken az alvilágisten visel farkasálarcot, itt a halál jelképe. • A római mitológiában Silvanus és Mars állata. rRomulus és Remus táplálója; Róma jelképe.
Az ún. capitoliumi farkas Romulus és Remus alakjával (Kr. e. V. sz., Róma, Museo Capitolino).



• A perzsáknál Ahrimán (rAhrimán/Ármány) állataként a sötétség erőihez tartozik. • A szláv néphagyományban az erdőszellem megtestesítője, a germánoknál rÓdin/Wotan kísérője. A skandináv mítoszokban az emberi és isteni világrend ellen támadó, alvilági pusztító erő megszemélyesítője egy óriás farkas, Fenrir (Edda, Vaftrúdnir-ének, 47; 53).
Fenrir farkas (XVIII. sz.-i Edda-kiadás illusztrációja).
• A zsidó és keresztény hagyományban elsősorban a gonosz, a rossz megtestesítője, az Izráel népét sanyargató erőszakos rabló (Ez 22,27; Szof 3,3). A Messiás birodalmát az ádáz ragadozó és a rbárány/juh megbékélése jellemzi (Iz 11,6; 65,25). Jákob áldásában Benjámin törzsének harciasságát fejezi ki: „Benjámin ragadozó farkas, reggel prédát eszik, este zsákmányt osztogat” (Ter 49,27); az egyházatyák ezt a tipológiai összefüggések értelmében a Benjámin törzséből származó Pál apostolra vonatkoztatták, aki keresztényüldözőként ragadozó farkas volt, megtérése után azonban Isten igéjének hirdetőjévé vált. A Jó pásztor-példázatban a híveket, bárányokat veszélyeztető farkas szintén a hit ellenségeit jelképezi (Jn 10,12); így említi Pál apostol is a farkast (ApCsel 20,29). Tanítványai szétküldésekor Krisztus ekképpen utal az üldöztetésre: „Nézzétek, úgy küldelek titeket, mint bárányokat a farkasok közé” (Mt 10,16). Utalhat a hamis prófétákra, akik „Báránybőrben jönnek hozzátok, de belül ragadozó farkasok” (Mt 7,15). Sátán-szimbólum; Szt. Ágoston így ír egyik beszédében: „Ki a farkas, ha nem az ördög?” (Beszédei Jánoshoz, 46,7). A Callistus-katakomba egyik falfestményén a bárányként ábrázolt Zsuzsanna vádlóit testesíti meg a két farkas, s mivel az ókeresztény korban ez a történet a keresztényüldözésre



utalt, a farkasok (a vének) a keresztények üldözői. A XIV. sz.-i dominikánus szimbolikában a farkas az eretnekség megtestesítője, amelytől a rkutya (Domini canis, az ’Úr kutyája’, azaz a dominikánus szerzetes) őrzi a nyájat, a híveket (rnyáj). Assisi Szt. Ferenc egyik legendája, a megszelídített gubbiói farkas története alapján a szent egyik attribútumává vált. Az erények és a bűnök allegorikus ábrázolásain a farkas a Falánkság, a Rablás és a Mértéktelenség kifejezője. • Az alkímiai hagyományban a farkas a kutyával a rhigany kettős természetét fejezi ki. • A népmesékben az erőszak, valamint az ártó hatalom megtestesítője; a néphitben boszorkányság, rosszindulatú varázslás is kötődött hozzá. • Az ősi magyar hitvilág táltosai szintén a negatív erőket jelképező farkasok leküzdésével bizonyították erejüket, kiválasztottságukat, s győzelmük után kerülhetett sor az utolsó próbatételre, a bikával való küzdelemre (rsámán/táltos). • Danténál az Isteni Színjáték kezdetekor megjelenő nőstényfarkas a kéjvágy és a kapzsiság szimbóluma, amely egyben Rómára és a guelf Firenzére is utal (Pokol, I. 49–60). Petőfi (Phaedrus farkasról és kutyáról írt meséje nyomán) A farkasok dala c. versében a nélkülözések árán is vállalt szabadságszeretet jelképévé teszi, szemben a költemény párdarabjában, A kutyák dalában megénekelt szolgalelkűséggel. József Attilánál a szarvasból farkassá történő változás a magány, a kirekesztettség keserűségét fejezi ki: „Szarvas voltam hajdanán, / farkas leszek, azt bánom” (Bánat). rállat/ állatok, rfarkasember [Ú. E.]
farkasember: Az egész világon ismert ember–vadállat metamorfózisképzet egyik legelterjedtebb variánsa. Olyan ember, aki vagy önszántából, vagy véletlenül, esetleg varázslat következtében farkassá változik. • A görög mitológia szerint az istenek Lükaón arkadiai királyt kannibalizmusa büntetéseként farkasemberré változtatták (Ovid. Met., I. 210–35). Vergilius füvektől farkassá változott varázslóról ír (VIII. ecloga, 97–98). • A keresztény értelmezésben a farkasember az ördög szolgája. Általában a közösséggel szemben álló lény; szökevény, számkivetett, száműzött, idegen. Hol félelmetes, hol nevetséges. A XVI. sz.-ban állítólagosan farkas alakjában elkövetett gyilkosságért sokakat halálra ítéltek. A francia néphit szerint a papok gyermekei, a román hiedelem szerint a karácsony vagy húsvét előestéjén fogant gyermekek nőnek fel farkasemberként. • A magyar népi hitvilágban csodafarkasnak, farkaskoldusnak (életében sanyargatott pásztorból, ill. juhászból lett farkas), küldött farkasnak (csordás lányából



lett farkas), szakállas farkasnak (l. Tompa Mihály költeményét: 1847) nevezik. • Az újkorban a plautusi „ember embernek farkasa” mondás emblematikus képe, a kegyetlenség és a hatalommal való visszaélés szimbóluma. • A lykanthropia nevű betegség a skizofrénia egy fajtája: a beteg farkasnak képzeli magát. rfarkas, rvámpír [Eö. A.]
fasces: rág/vessző, rbárd/balta
fátyol/lepel: Az elrejtés, a titok, a világtól való eltávolodás, ill. az érinthetetlenség szimbóluma. A fátyol, akárcsak a többi fejrevaló, védi a fejben lakozó életerőt a külvilágtól. Óvja a fejet az isteni jelenlét, a theophania veszélyeitől (több vallás szerint az istenek előtt csak fedett fejjel lehet megjelenni, hiszen az istenség megpillantása vagy annak erős kisugárzása akár fizikai kárt is okozhat). Az ezoterikus tudás és titoktartás kifejezője is lehet. • Egyiptomban rÍzisz fátyla rejti a teremtés és a világ misztériumát: ő a mindenség, ami volt, ami van, s ami lesz, s akinek halandó még nem emelte föl a fátylát soha. Fátyla a világmindenség. • A görög-római mitológiában a fehér fátylat rHéra/Juno alakjához kapcsolták. A római esküvői szertartásokon a nőt lefátyolozták annak jeléül, hogy férje számára már elválasztották a többi leánytól, s hűséggel tartozik urának. A fátylak színe vallott viselőjükről: az ünnepi, aranysárgával díszített tűzpiros flammeum (esküvői fátyol) a férjezett nők, míg a bíborszegélyű, hófehér suffibulum a világtól elzártan élő Vesta-szüzek viselete volt. Mivel az áldozati felajánlásokat gyakran díszítették és fátyolozták, a Vesta-szüzek fátyla nemcsak a világtól való elkülönülésként értelmezhető, hanem áldozatuk jeleként is (rszűz, rHesztia/Vesta). • A muszlimok szerint az ég fátyla választja el a hívők földi világától Allahot, az egyetlen valóságot. A szúfi misztikusok szerint csak hatvanezer fátyolburkon át juthatunk el Allahhoz. Fátyol választja el a hívőket a hitetlenektől, a kárhozottakat a boldogoktól; a hitet keresőt pedig hite tárgyától. A nők lefátyolozása szigorú elzárásuk jele.



Lefátyolozott muszlim nő (miniatúra, XIII. sz.)
• A zsidó hagyományban a betakart fej a felsőbb, isteni hatalomnak való meghódolás és engedelmesség szimbóluma. A zsidó férfiaknak egyfelől ezért kötelező a zsinagógában befedni a fejüket. Másfelől azért, mert Jahve jelenlétét, az erős isteni kisugárzást a közönséges halandó nem bírja ki. Jeremiás szerint Isten leleplezi a bűnöket: „lerántom rólad a ruhát [leplet] egészen az arcodig, és láthatóvá válik gyalázatod” (Jer 13,26). A lepel nemcsak bizonyos bűnök elrejtésére szolgál, hanem a szégyenteli bűnösség eltakarására is: amikor büntetésül Jahve aszályt küld Jeruzsálemre, „Szégyenükben a szántóvetők befödik fejüket” (Jer 14,4). Az áttetsző fátyol erotikus jelentést hordoz: „A halántékod, akár egy gránátalmagerezd a fátyolod alatt” (Én 4,3). Az Ótestamentumban is megjelenik a kozmikus szövetről szóló elképzelés: Izajás szerint Isten „terítette ki, mint valami leplet, az eget” (Iz 40,22) (rszövés/szövet). • A kereszténység számára a fátyol a szerénység, a tisztaság mellett a világról való lemondást is jelenti. Pál apostol szerint a nőkön az illendőség jele, ezért követeli lefátyolozásukat: „viselje az asszony annak jelét, hogy hatalom alatt áll” (1Kor 11,4–5). Tertullianus a fátylat a női szemérem védőfalának tartja, amelyet csak a vőlegény – az apácáknál Krisztus – emelhet föl. Akár a rsisak és a rpajzs, megvéd a kísértésektől, s az irigység nyilaitól (Tertullianus: De virginibus velandis, 15–16). Az apácák fátylát, a velamen sacrumot, a világ megvetésének jelét az egyház szent szimbólummá avatta. Ez nemcsak elzárkózást jelent, hanem (f)elszabadulást is a földi dolgoktól. Órigenész szerint e fátyol kapcsa maga Krisztus (Canticum, III. köt. [IV],



75). A menyasszony rfehér fátyla szüzességét, az özvegy rfekete fátyla gyászát jelzi. A liturgikus hagyomány alapján a nagyböjt első vasárnapjától a feltámadási szertartásig a templomi feszületeket és a főoltár képét violaszín lepellel takarják el (rlila). A katolikus ikonográfiában a női szentek tisztaságát általában világos fátyollal érzékeltetik. Szt. Ágota attribútuma, aki a legenda szerint fátylával állította meg az Etna lávafolyamát. Az Ó- és Újszövetség elkülönítésére gyakran használták a fátyolmetaforát: e szerint a régi az „elfátyolozott”, az új a „feltárt” igazság (rárnyék, rEklézsia és Zsinagóga). A keresztény költészetben a hit misztikumát, az eucharisztia misztériumát is jelképezheti: „Jézus, kit titokba fedve látlak itt, / mikor lesz, hogy szomjas vágyam jóllakik, / hogy majd fátyol nélkül nézve arcodat / leljem szent fényedben boldogságomat?” (Aquinói Szent Tamás Éneke Krisztus testéről). A torinói lepel a hagyomány szerint Jézus halotti lepleként testének lenyomatát őrzi (rVeronika kendője). • A fátyol titkokat, jövőt fedő jelentése Danténál is szerepel az Isteni Színjátékban: „Jövőmnek fátylát egy rossz álom előttem szétnyitotta” (Pokol, XXX. 26–27). Kifejezi a mű titkos, mély értelmét is: „mily tan látható keresztül, / elfátyolozva különös rímemben” (Pokol, IX. 62–63). A reneszánsz Veritas filia temporis (Az igazság az idő lánya) emblémákon elfátyolozott nőalak testesíti meg a rejtett Igazságot, akinek leplét végül az Időatya lebbenti fel (ridő). • A manierizmus és a rokokó mesterei főként az erotika kifejezőjeként használták (Lucas Cranach: Éva, 1533, Madrid, Prado; Fontainebleau-i iskola: Diane de Poitiers portréja, XVI. sz. második harmada, Bázel, Kunstmuseum). • Goethe Faustjában az eltűnő Heléna Faust kezében maradt fátyla az antik világ Európára hagyományozódó művészi értékeit és eszményeit jelképezi. • Mokchai András nagyszombati egyetemi tézislapján a sugárzó Tudás nőalakja kezében a metafizika fáklyájával – fellebbenti a sötétség fátylát, mire a tudatlanság torzalakjai szertefoszlanak (rfáklya).



Matthias Wem–Elias Wideman: A gondolkodás fáklyája, a metafizika (Mokchai András tézislapja, 1640, Bp., Egy. Ktár).
Az az elképzelés, amely szerint a fátyol a lényeget, a végső tudást fedi el, fellelhető Csokonai Halotti versek c. ciklusában is: „Isten! akit fednek általlátszó leplek!” Berzsenyinél a „csalárd fátyol” a zord valóság elfedője, „édes csalatás” (Barátimhoz [I.]). Schopenhauer szerint Maya fátyla (az eredeti hindu szövegekben „Májá hálója” szerepel) maga a „világ, mint az okság törvényének alávetett képzet” (A világ mint akarat és képzet). Ez a látszat-fátyol jelenik meg Babits Mihály Himnusz Irishez c. versében: „kedvesebb nékem a Mája fátyla, mint az unalmas-egy-való világ!” Ugyanebben a versben értelmezi is a látszat-fátyol fogalmát: „világszínháznak kárpitos szövetje.” rfüggöny/kárpit, rköpeny/palást, rruha, rsapka/kalap [R. G.]
Faunus: rPán/Faunus
faunusok: rszatüroszok/faunusok
Faust: Az európai irodalom egyik legismertebb alakja; a hozzá kapcsolódó történetek az ember anyagi létének legalapvetőbb ösztöneit és tudatának a valósághoz és transzcendenciához való viszonyát fejezik ki, úgy, hogy személyiségében a fizikai és spirituális komponens minduntalan konfliktusba kerül egymással. Minden valószínűség szerint létezett egy történeti alak, akinek jellemét és életének eseményeit az irodalmi, filozófiai és művészi hagyomány többféle, kibővített jelentéssel ruházta fel. Faust a



tér és idő korlátait meghaladni kívánó, az érzékek teljes kielégülésére törekvő emberi vágy megtestesítője. Ő az igazságot kereső ember, aki áthágja az ismert világ korlátait, transzcendens entitásokat és démonokat hív segítségül (e tekintetben a Salamon király, Püthagorasz és Simon mágus alakjához kötődő ezoterikus-mágikus hagyomány is hatott a Faustlegendára). • A történeti Faust 1470 körül született Würzburgban. (Keresztneve eredetileg Georgius lehetett, majd ezt Johannra változtatták, valószínűleg a misztikus ismereteket a látnok Evangélista Szt. Jánosra visszavezető hagyomány okán.) Wittenbergben, Erfurtban, Velencében stb. tanult és tevékenykedett, mindenütt feltűnést keltve kiváló intellektuális adottságaival, ugyanakkor istentelen életével. Kortársai és utódai nekromantistának, mágusnak, asztrológusnak tartották, aki uralma alá tudja hajtani az elemeket (relemek). • Élete és rettenetes kínok közt bekövetkező halála („elvitte az ördög”) eseményeiről 1587-ben népkönyv jelent meg német nyelven Frankfurt-amMainban. Ebben és a későbbi feldolgozásokban alakja az emberi tudat emancipálódását, ugyanakkor a természet és a világ titkait a mágia útján megfejteni igyekvő kísérletnek a kudarcát jelenti. Faustot az intellektuális elégedetlenségből fakadó irracionalizmus és az ösztönök kiélésének vágya a Sátán felé hajtja; életútja a via negativa, az ördögi út. Marlowe (Doctor Faustus, 1592), Calderón (A csodatévő mágus, 1663) a téma erkölcsileg negatív értelmezését adja.



Faust megidézi a Sátánt (angol fametszet, Marlowe Faust c. műve német kiadásának illusztrációja, 1636).
• A XVIII. sz. közepén következik be a Faust-téma metamorfózisa. Lessing szerint a tudásvágy az ember legnemesebb törekvése, s nem vezethet kárhozatra, az ő tervezett művében Faust üdvözült volna. A téma legfontosabb irodalmi feldolgozása Goethe tragédiája. A Faust legelején Mefisztó így jellemzi Faustot: „az égtől legszebb csillagát kívánja, / a földtől legforróbb gyönyöreit. / S közel mi van, s távol mi várja, / zavart lelkében semmi sem csitit” (Mennyei prológus). Az ördöggel való szerződéskötését is elsősorban a teljes tudás megszerzésének lehetetlensége miatti kiábrándultság motiválja: „S most itt állok balgán [...] és látom, semmit sem tudhat az ember.” A Faust II. részének zárójelenetében a halálakor az emberekért küzdő („...termő lázra éhezem, / S szabad népet vágyom szabad helyen”) Faust lelke megmenekül, mivel – Goethe megfogalmazásában – „a folytonosan jobbra törő ember megváltást érdemel” (1831. jún. 6-i levele). • Míg Faust a csillapíthatatlan tudásvágy, a szellem jelképe, Észak típusa, addig vele szemben rDon Juan a korlátlan élvezetvágy, a test, Dél megtestesítője. A kielégíthetetlen vágy motívuma azonban hasonlóvá teszi jellemüket. Goethénél a Mefisztóval való szerződéskötéskor így vall Faust: „Lelkem minden tudást megútált. / Hogy izzó vágyam lohaszd, / Vess az érzékiség mélyére engem.” Lenau beilleszti 1836-os Faust c. epikus költeményébe – amelyben az elbukó Faust az Istentől elforduló nihilista, individualista világkép megszemélyesítője – a mozarti Don Giovanni menyasszonycsábítás elemét (Berlioz e mű nyomán komponálta Faust elkárhozása c. drámai legendáját). Goethe is felismerte a két alak közti összefüggést, s a Faust megzenésítése kapcsán ezt írta egy levelében: „A zenének a Don Juan karakterében kellene íródnia; Mozartnak kellett volna a Faustot megzenésítenie” (1829). • A Goethe-műhöz kapcsolódó zenei feldolgozások közül kiemelkedik Schumann Jelenetek Goethe Faustjából c. oratóriuma, Boito Mefistofele c. operája. Gounod Faust c. operája a Margit-történetet helyezi központba. Liszt háromtételes Faust-szimfóniája elsősorban Byron hatását hordozza; a zenei eszközökkel megfogalmazott Faust romantikus, heroikus jellemrajz, amely Liszt egyik 1869-es levele szerint a Manfréd jegyeit viseli magán. Mahler az „Ezrek szimfóniája” (VIII. szimfónia) második tételében, amely az emberi alkotó szellem apoteózisa, a Faust II. részének zárójelenetét, Faust lelkének a



kárhozattól való megmenekülését dolgozza fel. • Spengler A Nyugat alkonya c. művében jelképes tartalommal ruházza fel a fausti jellemet; eszerint Faust az európai kultúra, a Nyugat legjellegzetesebb karaktere. Értelmezésében a „fausti ember” a természet fölött uralkodni vágyó, a világ birtokbavételére törekvő aktív típus, az egész nyugati kultúra portréja (régtájak). • A magyar irodalomban Madách Az ember tragédiájának Ádám-alakjára hatott a goethei Faust-kép. A XX. sz.-i irodalomban Bulgakov A Mester és Margarita c. regényének fausti indíttatását maga az író adja meg a Goethétől idézett mottóval. Thomas Mann Doktor Faustusában a zenész Adrian Leverkühn köt szövetséget Isten antagonistájával, s ez a művészi teremtő erő tökéletes kiteljesedéséhez való eljutás egyéni összeomlással végződő, szenvedésekkel, betegségekkel teli útját jelenti. rSátán/Lucifer [Pál J.; Ú. E.]
fecske: Európába tavasszal visszatérő költöző madár. A tavasz hírhozója, ezért az újjászületés, a kezdet és a remény megtestesítője. Vándorló természete miatt a merészség, az örök veszély jelképe. • Kínában elsősorban a termékenységgel hozták kapcsolatba. Japánban a hűtlenség, ugyanakkor a háziasság és az anyai gondoskodás megtestesítője. • Egyiptomban Ízisznek szentelt madár; az istennő fecske képében ered útnak, hogy megtalálja megölt férjét (rÍzisz). A gyermekeinek élelmet vivő fecske az igazságos apa szimbóluma, aki az örökséget egyenlően osztja szét fiai között. A tengerentúlról érkező fecske egy másik világhoz, a halál birodalmához kapcsolódik. Így a fecske közvetítő élet és halál, az idegen világ és a hazai föld között. • A görög-római mitológiában Prokné/Procne és Philoméla/Philomela mítoszában a két testvért az istenek átváltoztatják fecskévé, ill. csalogánnyá, hogy Téreusz/Tereus meg ne ölhesse őket. A fecske tavaszi csicsergése a gyermekét bűnbánóan sirató Procne gyászdala (Ovid. Met., VI. 424–674). A tavaszt hozó fecske motívuma jelenik meg a Rhodoszi fecskedalban, amely a görög tavaszköszöntő ünnep kéregető versikéje. Aphroditénak szentelt madár. Gyógyító erejéről már az ókorban legendákat meséltek (az antik orvostudomány tizenhétféle, fecskével kapcsolatos gyógyszert ismert). • A keresztény ikonográfiában Krisztusszimbólum. A Physiologus szerint életében csak egyszer rak tojást, utána sohasem, s ez a Szűz egyszülöttjére utal. A fiatal fecske a szellemi táplálék éhét jelképezi. rmadár [K. Zs.]



fehér: A fény, a tisztaság, a differenciálatlanság, a transzcendencia, a tökéletesség, az egyszerűség jelképe. Lunáris szín, a női princípium szűzi aspektusát jelzi. Magában foglalja a földi világ dualitását, mivel egyaránt jelenti az életet és a szeretetet, de a halált, a gyászt is, ahogy a többi szín hiányát, ill. összességét is kifejezi. Az égi istenek állatainak színe, így pl. Babilon bikaistenségéé; Zeusz/Jupiter mint fehér rhattyú; a rBuddha születését jelző álom elefántja; a Szentlélek galambja a kereszténységben (e jelentés ellentétpárja az alvilági hatalmak állatainak rfekete színe). Mivel a fehér szoros kapcsolatban áll a halállal és az ahhoz kapcsolódó rituális tárgyakkal (halotti lepel, gyertya), jelképezi a szellemeket és a kísérteteket. • A hinduizmus kozmikus tojásának színe, amely az állandóság és örökkévalóság megvalósulása (rtojás). • Kínában a gyász színe. A fehér tigris az őszre, az érett életkorra utal, maszkokon pedig a ravaszságot jelzi. A fehér virág a gyermekáldást jelenti. A Fehér Lótusz Társaság szövetség egy jobb, tisztább világért (rlótusz). • Az antikvitásban a férfiak fehér tógája a biztonság, a felelősségtudat, a hatalom, a felszentelés színe. ’Ártatlanság’ értelemben jelenik meg Athénban, ahol az Areioszpagosz bírái fehér kövekkel szavaztak a vádlott felmentése mellett. • A mózesi törvények a legtöbb szentség használatához fehér vásznat írnak elő (1Sám 2,18; 2Sám 6,14). • A keresztény hagyományban az öröm és a vigasság hordozója. A szentséghez, Istenhez tartozó szín. A Jelenések könyvében a megdicsőülést, a győzelmet jelenti: „A győztest fehér ruhába öltöztetik” (3,5). Ez a szín jelzi Krisztus színeváltozását (pl. Krisztus színeváltozása, orosz ikon, XV. sz. vége, Novgorodi Állami Múzeum), valamint feltámadását is. A liturgiában a fény, a glória megfelelője (rdicsfény/glória). A fehér rruha a tisztaságot, a szüzességet, a lélek győzelmét jelenti az anyag felett (pl. a novíciák, az elsőáldozók, konfirmandusok ruhájának színeként). Hasonló értelemben jelzi a menyasszony szüzességét, ártatlanságát. A ciszterci szerzetesek viseletének színe, később a pápáé is, mivel ő az univerzalizmus képviselője, ahogy a fehér minden szín összessége. A béke és a jóakarat kifejezője; erre utal Noé fehér galambja és a békekövetek fehér zászlaja (rgalamb/gerle). Dante Isteni Színjátékában a három teológiai erény közül a hit jelképe (Purg., XXIX. 126). • Az alkímiában a vörössel és a feketével együtt az anyag tökéletesedésének folyamatát, a Nagy Mű készítésének második fokozatát jelöli (rbölcsek köve). Feminin princípium, az rezüst és a rhigany szimbóluma. • Mint a magyarországi gyászviselet egyik színe, az Ormánságban és a Sárréten maradt fönn a legtovább. • A XX. sz.-i magyar



lírában Adynál a rcsend a halál és a tisztaság jelentéseihez kapcsolódik (A fehér csönd). Ugyanakkor A Jövendő fehérei c. versben az igazi érték szimbóluma, amelynek ellentéte a „Szinekkel tarkált semmisem”. Babits Mihály Mint különös hírmondó c. versében a fehér tigris a tél, a végzet jelképe: „a tél puha lépteit hallom, / jő a fehér tigris, majd elnyujtózik a tájon, / csattogtatja fogát, harap, aztán fölszedi lomha / tagjait s megy, hulló szőrétől foltos a rétség, / megy, s eltűnik az új tavasz illatos dzsungelében.” rhó, rliliom, rszínek [K. Zs.]
fej: Az egész ember, a mikrokozmosz jelképe. Az életerő helye, az aktív princípium, amely irányít, parancsol és szabályoz. A fej a bölcsesség, a szellem, vele szemben a test többi része az anyag. Egyaránt lehet az ész és az esztelenség kifejezője: a fejre helyezik a dicsőség koronáját és a győzelmi koszorút, csakúgy, mint a bolond sapkáját, valamint a gyász és bűnbánat hamuját (rhamu, rkorona, rkoszorú, rsapka/kalap). Rituális áldozati szertartások során sok nép nagy becsben tartotta az elpusztított állat fejét, mivel az hitük szerint az állat életerejét tartalmazta. A háromfejű istenségek a hármasságok jelképei: múlt, jelen, jövő; az emelkedő, delelő és hanyatló Nap; a Hold három fázisa. • A hindu Brahmá rnégy feje a négy Véda forrása (rbráhman/Brahmá). Indra háromfejű isten, mivel három világot irányít. Káli (’fekete’), az ranyaistennő pusztító megtestesülésének ábrázolásain a kegyetlenségre, borzalomra utaló, emberfejekből álló füzér övezi az istennő nyakát, testét. • A keltáknál szoláris szimbólum, az isteni, a túlvilági megjelenítője, a bölcsesség és az erő jelképe. • A görög-római mitológiában is megjelennek többfejű istenek, félistenek. rHekaté és Kerberosz három feje három különböző világgal való kapcsolatukra utal. A szárnyas fej a rszél ábrázolása. Platón szerint a fej istentől eredő testrész, és egyértelműen megelőzi a többit, amelyeknek feladata, hogy a fejet szolgálják. Az eszmék lakóhelye; mivel rgömb alakú, maga a tökéletesség, s az univerzumhoz hasonlítható (Timaiosz, 33). • Az Ószövetségben a fej jelenti a vezért, az élen álló embert; bekötözése gyász vagy szégyen (2Sám 15,30). • Az Újszövetségben Krisztus-szimbólum: „Krisztus feje az Egyháznak: testének ő a megváltója” (Ef 5,23). A görögkeleti és katolikus ábrázolásokon a kerubok szárnyas fejjel jelennek meg (rangyal). A fej számos keresztény mártír attribútuma, kivégzésükre utalva (pl. Keresztelő Szt. János, Pál apostol, Szt. Dénes, Párizs első püspöke). • Az alkímiai ábrázolásokon egy női és egy férfi fej egy testen az androgünt szimbolizálja



(randrogün/hermafrodita). • Beardsley angol szimbolista képzőművész alkotásán a bibliai téma a nemek harcát, a szellem és az érzékiség örök ellentétét jeleníti meg:
Aubrey Beardsley: Salome Keresztelő Szent János fejével (illusztráció Oscar Wilde Salome c. művéhez, 1894).
• A magyar irodalomban Németh László Széchenyi c. színművében ’szellemi erő’ jelentésben szerepel: „Minden fej Isten kápolnája. De a Széchenyié: székesegyház.” rarc [K. J.]
fekete: Az ősi sötétség, a káosz, az réjszaka, a feneketlen, titokzatos mélység, a világűr jelképe. A színekben kifejeződő élet ellentéte, a halál szimbóluma. A szégyen, a bánat, a lemondás színe, a gyász kifejezője; számos hagyományban a gonosz erőkhöz kötődik. • A hinduizmusban rSíva saktija, Káli (’fekete’) az isten energiájának pusztító aspektusát jeleníti meg, a pusztulás, a halál megtestesítője (ranyaistennő). • Az ókorban az alvilág isteneihez társult, pl. rHadész-Plutón/Orcus, Dis, rHekaté, rOzirisz/Szarapisz színe. Áldozati állataik is fekete színűek voltak (pl. Hadésznak fekete juhot áldoztak, míg az Olümposzon lakó isteneknek fehéret). • A zsidó hagyományban a királyság jelképe. • A kereszténységben egyrészt a halál és a gyász színe, másrészt a bűn, a Pokol, a bűnhődés jelképe. A Sátán különböző fekete színű állatokban ölt testet, pl. fekete rkecskebak (Goya: Boszorkányszombat; A nagy Bak c. képén, 1820–1823, Madrid, Prado); fekete rkutya (Goethe Faustjában); fekete rmacska



(Bulgakov: A Mester és Margarita). Az ördögök is megjelenhetnek ilyen alakban, valamint a mágusokhoz („fekete mágia”) és a boszorkányokhoz szintén fekete állatokat, általában macskát társítanak (rboszorkány, rördögök/démonok). A világtól, az élettől való elfordulást, az alázatot is kifejezte, ezért a papok és a bencés szerzetesek ruházatuk színéül választották. • Az alkímiában a szín hiánya, a Nagy Mű első foka, a bomlás, az erjedés, a pokolba való alászállás jelképe (rbölcsek köve, rholló). • A XX. sz.-i irodalomban a személytelenség, az abszolút passzivitás, a nihil és a reménytelenség szimbóluma; ebben az értelemben jelenik meg Babitsnál is: „fekete bellül a földnek váza, [...] fekete az anyag rejtett lelke” (Fekete ország). Pilinszky Bár színem fekete c. versében a hagyományos, negatív jelentést kapcsolja a színhez: „Végűl mindíg Isten útját követtem, / bár színem fekete.” • A negatív mozzanatot egyedül a sötét bőrű népeknél nem találjuk meg („Lám míg a négernek fekete s laposorrú az isten...” írta a Kr. e. V. sz.-ban Xenophanész). Különösen hangsúlyosan fogalmazódott meg ez az afrikai-amerikaiak polgárjogi mozgalmában; egyik jelszavuk volt: „A fekete szép!” rfény/világosság és sötétség, rszén/parázs, rszínek [K. Zs.]
felhő: Az ég fátyla; az égi akarat megnyilvánulását jelzi. Az anyagi erő, a profetikus kinyilatkoztatások, a theophaniák kifejezője. Áldást osztó és átkot jelentő természeti képződmény. A természeti népek az istenhez tartozó tárgyak (az istenség sátra, kocsija, leple) képét vélték benne felfedezni. Állandó változása miatt a látható metamorfózis szimbóluma. • A kínaiak szerint a termékenység, az életerő jelképe: a látható lélegzet. Szimbolizálja a szánalmat és a könyörületet is, mivel a földet megtermékenyítő esőt kibocsátó felhők minden élőlény táplálói (reső). • A görög mitológiában istennője Nephelé. Apollón nyájának „bárányai” szintén felhők. Szerepelhet rHéra/Juno képmásaként is, amelyet Zeusz formált, hogy megtévessze Ixión érzéki vágyait. E felhő-képmás és Ixión együttlétéből született Kentaurosz, akitől a kentaurok származtak (rkentaur). Az rOlümposz tetején az istenek ködfelhőktől eltakarva élnek. Zeusz (rZeusz/Jupiter) felhő alakjában teszi magáévá Iót (Correggio: Ió, 1531 k., Párizs, Louvre). Arisztophanész Felhők c. komédiájában a felhők a „ködösítés”, a szócsavarás istennői (311–313). • Az Ószövetségben Isten gyakran felhőbe burkolózva jelenik meg népének (Kiv 13,21; 33,9), ezért a rejtőzködő, láthatatlan Isten (Deus absconditus) szimbóluma. • Az Újszövetségben eszkatologikus theophaniákban szerepel (Mk 13,26; Jel 14,14). A felhőből kinyúló rkar/kéz



az isteni jelenlét és mindenhatóság leggyakoribb szimbóluma. Mandorla alakú fényes felhő övezi Jézust a színeváltozás és a mennybe emelkedés ábrázolásain (rmandorla). • Zrínyinél a viharfelhő Isten haragját jelképezi, amelynek eszköze a keresztény világot fenyegető török had: „Jaj! hova ez az nagy fölyhő fog omlani?” (Szigeti veszedelem, I. ének, 101). A felvilágosodás emblémájában – „Post nubila reddit lux” (Felhők után visszatér a fény) – a szellemi sötétség szimbóluma, szemben a mindent megvilágosító fénnyel (rfény/világosság és sötétség). Shelley A felhő c. versében maga a természet, a mindig változó, soha el nem múló erő. Petőfi 1846-os Felhők ciklusának címeként a disszonáns lelkiállapot kifejezője. Az árnyakat vető, villámokat, záport szóró felhők a folyton változó érzelmek jelképei: „Mint felhők a nyári égen, / Érzeményim jőnek-mennek / Majd fehéren, majd sötéten” (Mint felhők a nyári égen...). rköd [A. B.]
fémek/fémmegmunkálás: A fémek a föld alatti, alvilági szférával állnak kapcsolatban. A fa- és kőeszközök korszaka után a fémek megismerése és megmunkálása hatékonyabb élelemszerzést és fegyverkészítést eredményezett, ezért a fémek eredetileg a hatalom, az erő, a gazdagság kifejezői; jellegzetes ékszeralapanyagok és öltözetdíszítő elemek. A kő szimbolikájához hasonlóan tartósságuk, keménységük révén a transzcendens szféra szimbólumai, s ezt a jelentést számos fém fényes volta még inkább hangsúlyozza (rarany, rkő/szikla). • A fémmegmunkálás mestereit, a kovácsokat tisztelet övezte. A mitológiákban szereplő kovácsistenek démiurgoszként a teremtő erő megtestesítői (pl. a Kalevala Ilmarinenje az „időtlen idők kovácsa”, 9. ének). Az antik mítoszok kovácsistene, rHéphaisztosz/Vulcanus és a skandináv Edda Vőlundja (Vőlund-ének) egyaránt sánta. A germán mítoszokban az ásványi birodalom őrei a rtörpék. • Az általános felfogás szerint a fém „megtisztítható”, átalakítható. Ennek alapján az antikvitásban kialakították a fémek hierarchiáját és kozmikus korrespondenciáját: a különböző fémek antik istenekhez, bolygókhoz, természeti elemekhez, ill. az általuk kifejezett tulajdonságokhoz kapcsolódó rendszerét. A közönséges fémek az érzéki világba zárt ember különböző tulajdonságait, a nemesfémek a megvilágosodott, szellemi létező jellemvonásait szimbolizálták. A hierarchia legalján az alacsony olvadáspontú (ezért is „tisztátlan”) rólom áll, a Szaturnusz bolygóhoz tartozó fém, majd az ón (Jupiter), a rvas (Mars), a réz (Vénusz), a rhigany (Merkúr), az rezüst (Hold), legfelül pedig az



rarany (Nap). A fémek értéke szerinti sorrendben következnek egymás után a különböző világkorok is. Az raranykor a földi Paradicsomkert, az ártatlanság, a tökéletes harmónia időszaka, amikor rKronosz/Saturnus uralkodott. Az ezüstkorral vége szakadt az örök tavasznak, az ember megismerte a jót és a rosszat, s az ítéletet. A vaskort már a pusztulás jelenetei jellemzik (Hésziod. Erga, 106–202; Ovid. Met., I. 89–150). • A XVI. sz.-ban Cesare Ripa a világkorokat szimbolizáló nőalakokhoz különböző attribútumokat társított: az aranykort megszemélyesítő alak fején virág és olajág van, az ezüstkort megszemélyesítőt ekevassal, a vaskort képviselő nőalakot fegyverekkel és kígyóval ábrázolta. • A középkorban is történtek kísérletek arra, hogy a közönséges ólomból – „tökéletesítéssel, tisztítással” – aranyat állítsanak elő, s e tevékenység szimbolikus értelemben lelki felemelkedést, megtisztulást fejezett ki. Az alkimisták törekvése mögött az az elképzelés és ötvözési gyakorlat állt, hogy a föld anyaméhében (bánya) található ércek, fémek lényegükben egységesek, ezért átalakíthatók egymásba a tűz megtisztító erejével. A rhét bolygóval összefüggésbe hozott hét fémet egy olyan organikus folyamat ismertetőjegyeinek tekintették, amelynek legalsó foka a szaturnuszi ólom, legfelső foka pedig a szoláris arany. Laboratóriumi kísérleteikben ennek a „folyamatnak” a felgyorsítására törekedtek: a transmutatio metallorum, a fémek átalakításának folyamata a teremtés művének megismétlése. • Kínában a fémművesség kezdetére a taoista művek utalnak. Az ezüstöt tekintették a legértékesebb fémnek; a rituális eszközök anyaga a bronz volt. A fémek, mint a fegyverek alapanyagai, szintén hatalmi szimbólumok. A taoizmus alkímiai hagyományában is megjelenik a fémek arannyá való átalakíthatóságának tana (rtao). Az ércek közül a cinóbernek tulajdonították a legnagyobb jelentőséget, amelyet, mint varázserejű anyagot, az elixírkészítésnél is felhasználtak (Ko Hung: Pao-pu-ce [A természeti egyszerűséget magához ölelő mester könyve]; relixír). • Weöres Sándornál a fémekkel jelzett korszakok nem történelmi korokat jelölnek. Az arany-, ezüst-, érc- és vaskor az eszme-idő egységeit jelképezik, amelyek minden időszakban – bár különböző mértékben – egyaránt jelen vannak (A teljesség felé). rfújtató, rkalapács, rkohó, rolvasztótégely [Ú. E.]
fenevad: rállat/állatok, rAntikrisztus, rapokalipszis



fény/világosság és sötétség: Egymást feltételező oppozíciók, ellentétes vagy egymást kiegészítő elvek szimbólumai. Míg a sötétség a káosz, az isteni világrend előtti vagy azzal ellentétes erők, a bűn, a tudatlanság, a halál kifejezője, addig a fény az isteni kinyilatkoztatás, a kozmikus teremtés, a tudás, az élet, az üdvösség, a boldogság, az igazság, a hit, a megvilágosodás jelképe (rkáosz és kozmosz). Ebben a jelentésben a különböző vallások szakrális művészetének alapvető ikonográfiai eleme. Az este lenyugvó és minden reggel felkelő, a sötétség erőin győzedelmeskedő rNap fénye apotropaikus jelentésű, az örök újjászületés reménye (rhajnal). Ehhez az erőhöz kapcsolódik a dicsfény, amely eredetileg a Nap korongját, erejét és hatalmát jelezte, ezért a napistenek attribútuma (rdicsfény/glória). • A fény hiánya mint az egyéni boldogtalanság kifejezője a sumer költészetben is szerepel: „Istenem, az Országban ragyogó nap süt, s az én napom sötét / eltűnt ragyogó napom, eltűnt a szép idő” (Istene fenségét az ember..., 68–69). • A bráhmanizmusban a legfőbb teremtő erő, az „ős-ok: isten” jelképe: „ő fénylik ott csak, a saját fényében. / Az ő visszfénye az egész Mindenség” (Svétásvatara upanisad, 6,14). Kifejezi a tudás és tudatlanság ellentétpárját is: „szín fényétől csillog-ragyog az ösvény. / Brahman-tudók, igazak és kitartók / járják; [...] Vak sötétségbe buknak le a tudatlanság hívei” (Brihadáranjaka upanisad, IV. 3–4). • Jelentése a buddhizmusban is fellelhető, a fény sötétség fölötti győzelmének szimbolikája hatja át Gautáma Sziddhártha Sákjamúni megvilágosodását, Buddhává válását is (rBuddha). A hagyomány szerint megvilágosodása három fázisban, az éjszaka első óráitól kezdődően zajlott, s az éjszaka utolsó óráiban „eloszlott a tudatlanság, megjelent a tudás, eloszlott a homály, megjelent a világosság” (Maddzshima-nikája, 36). • A kínai hagyomány a rjin és jang eszméjében és grafikus megjelenítésében a sötét és világos elem egyetlen körbe foglalt egysége, az ellentétes princípiumok egymást kiegészítő volta, egyensúlya fogalmazódik meg. • A perzsa dualista vallás a sötétség (rAhrimán/Ármány) és a világosság (rAhura Mazda) örök ellentétét és eszkatologikus küzdelmét hirdeti. • A görög-római hitvilág a fény isteni mivoltát az égitestek istenekkel való megfeleltetésével is hangsúlyozta (rcsillag/bolygó, rHéliosz/Sol). Plótinosz neoplatonikus rendszerében az Egy fényétől az anyag sötétségéig ível az emanáció (’kisugárzás’) folyamata: „A dolgok mélye pedig nem más, mint az anyag, amely éppen ezért teljesen sötét, hiszen az értelem jelenti a fényt” (II. Enneadesz, 4. 5). •



A késő antikvitás kori misztériumvallások beavatási szertartásaiban is fontos szerepet játszott a fényszimbolika, amely a lélek beavatás során történő megtisztulását, megigazulását, a sötét erők feletti győzelmet jelképezte (pl. Mithrasz-kultusz, orphikus szekták; rMitra/Mithrasz, rOrpheusz). Hitük szerint a beavatáson részt vett, megváltott lélek meg tudja törni az ellenséges erők hatalmát, amikor a halál után a csillagok felé veszi útját, s eljut az örök fény honába. • A zsidó és keresztény hagyományban az ralvilág/Pokol sötétségével szemben áll az isteni szféra és a rParadicsom örök világossága. A teremtés nem más, mint a fény és a sötétség eredeti egységének szétválasztása (Ter 1,4). A fény fogalma a héberben az élethez kapcsolódik (Jób 3,16; Zsolt 49,20). Az utódok az élet folytatásai, ezért a gyermekek is fényt, világosságot jelentenek: „szolgámnak, Dávidnak mindig maradjon égő mécsese színem előtt Jeruzsálemben” (1Kir 11,36). Akinek nincs jövője, annak kialszik a világossága, a lámpása (Péld 24,20). A fény tehát a jót, az életet és az üdvösséget fejezi ki, ezt sugározza Jahve arcának fénye (Zsolt 4,7; 44,4) (rarc). A fény Jahve szava (Zsolt 119,105), a Törvény (Bölcs 18,4). A fény és a sötétség ellentétének jelképisége így jelenik meg a Példabeszédek könyvében: „Az igaz ember útja, mint a hajnal pirkadása, egyre világosabb, míg fényes nap nem lesz. A gonoszok útja olyan, mint a sötét éjszaka” (Péld 4,18–19). Jahve büntetése a fény elvétele, a sötétség (Ám 8,9; Jób 30,26). Jahve megjelenésének egyik kísérőjelensége a világosság (Kiv 3,2; Zsolt 18,9). • Az Újszövetségben a világosság szintén Isten dicsőségének a jele, pl. Krisztus születésekor (Mt 2,9). Jézus színeváltozásakor a kiáradó fény Isten jelenlétének szimbóluma: „arca ragyogott, mint a nap, ruhája pedig olyan fehér lett, hogy vakított, mint a fény”. (Mt 17,2) rJézus Krisztus mint Isten és a világ világossága jelenik meg János evangéliumában: „Én vagyok a világ világossága. Aki követ, nem jár többé sötétségben, hanem övé lesz az élet világossága” (Jn 8,12). Krisztust lámpással a kezében ábrázolja



William Holman Hunt A világ világossága c. képén (1853–1856, Oxford, Keble College).
Krisztus az Ómagyar Mária-siralomban is „világnak világa”. Pál apostol szerint a hívő keresztényeket Isten már áthelyezte a világosság országába (Ef 5,8), így a keresztények a világosság fiaivá váltak (1Tesz 5,4–6). A keresztény hagyomány a római, a fény győzelmét hirdető Sol invictus (’legyőzhetetlen nap’) december 25-re (az antik időszámítás szerinti téli napforduló napjára) eső ünnepét vette át Krisztus születésének megünneplésére (rHéliosz/Sol). E nap naptári ellenpontja június 23., a nyári napforduló, Szent Iván éje, a legrövidebb éjszaka az évben (réjszaka). A Napnak tulajdonított közvetlen tudást, hitet, intuíciót jelentő fénnyel szemben a rHold fénye a racionalizmust, az analitikus tudást szimbolizálja. Ebben a jelentéskörben a tudást adhatja a Sátán is, hiszen Lucifer nevének jelentése ’fényhozó’ (rSátán/Lucifer). • A középkori művészetben hangsúlyos fény-szimbolikát a nagy tekintélyű Pszeudo-Dionüsziosz Areopagitész nevével jelzett, neoplatonikus és keresztény tanokat ötvöző ókeresztény misztikus iratok inspirálták. A fény „a jótól ered, és a jóság képe” (Az isteni nevekről, IV. 4, 697B). Az égi kartól a földi szféra felé a fény formájában közvetítődik „az isteni boldogság kegye”, s ez határozza meg az égi hierarchia struktúráját is (Az egyházi hierarchiáról, II. 3,3 397D).



A fény metafizikája: a fényforrás kiáradása az anyagi világ felé (XVI. sz.-i metszet a Liber de intellectu c. kötetből).
Nagy Szt. Gergely pápa Alkonyi himnusza szintén ebben az értelemben említi: „Ki minden fénynek Atyja vagy / és a napokra fényt derítsz, / s az ős-fény kezdetével e / világnak adtál kezdetet.” A gótikus templomépítészet a fény téralkotó szerepét valósította meg (rablak, rtemplom). Suger apát a saint-denis-i apátsági templom újjáépítésekor fő esztétikai elvként hangsúlyozta a templomba áramló fény jelentőségét, amely a hit, a krisztusi tan szétsugárzásának és dicsőségének szimbóluma: „Fényes a csarnok már, tündöklik közepén. / Mert fénylik, ha a fényeshez kötöd azt, ami fénylő, / És új fényárban fénylik a mű nemesen” (a templomfeliratok egyik részlete; Könyve a kormányzása alatt történt dolgokról, 28). Ennek az esztétikai
elvnek a megvalósulásai a gótikus katedrálisok színes üvegablakai, amelyek a földöntúli fény sugárzásának manifesztációi (pl. a chartres-i Notre-Dameszékesegyház északi kereszthajójának ablakai, 1225 k.). • A fényszimbolika a liturgiában is érvényesült: a karácsonyi éjféli misére sötét templomban gyülekeztek a hívek, majd a mise kezdetekor gyertyák fénye töltötte be a templomot. A húsvéti liturgiában a nagyszombat éjszakai tűzszentelés szokása ugyanígy a sötétből világosba való átmenetet jelképezi. • Dante útja az Isteni Színjátékban a Pokol helyi fényeitől a Purgatórium földi fényén keresztül a Paradicsom állandó világosságába visz: „Óh égi Fény, te, kit a földi gondok / s földi fogalmak soha föl nem érnek” (Paradicsom, XXXIII.



67–68). Grünewald isenheimi oltárképének Feltámadás-táblája a halál sötétségéből fénysugárként felemelkedő Krisztust jeleníti meg (1515 k., Colmar, Musée d’Unterlinden). Baciccio Jézus nevének diadala c. freskója a mennyei fény diadalmas szétáradását ábrázolja (1668–1683, Róma, Il Gesù). Haydn A teremtés c. oratóriumának zenekari bevezetése a „káosz”, a teremtés előtti világ zűrzavarát, s a fény teremtésével megszülető világrend harmóniájának kezdetét jeleníti meg. • A kabbalista zsidó irodalom is követi az Ószövetség fényszimbolikáját. Eszerint az emberek két csoportba oszlanak: a közösséghez tartozók a „világosság fiai” (előképük rÁbel), akik Isten útján járnak, a közösségen kívüliek pedig a „sötétség fiai” (előképük rKáin) (Zóhár). • A Koránban szintén a legfőbb hatalom, Allah kifejezője a fény: „Világosság világossága! Allah az ő világosságához vezérli azt, akit akar” (24. szúra 35). • A világosság és sötétség ellentéte az ezoterikus és okkultista tanokban is megjelenik. Az alkimisták évszázadokig törvénykönyvként használták a Hermész Triszmegisztosznak tulajdonított Tabula Smaragdina c. kozmogóniai iratot, amely szerint a világon elsőként az Egy gondolatának fénye jelent meg, ebből lett a tett, a tettből pedig a mozgás. Ennek megértése a Tudás fénye: „Ettől kezdve menekül előled minden sötétség.” A szabadkőműves rítusokban a fény, amelyet a Mester egy, az Igét jelképező lángoló karddal ad át, s amelyet aztán a tanítványok előtt a gyertyákat fokozatosan meggyújtva visznek végig, nem más, mint az ismeret, amelyet a szabadkőműveseknek meg kell szerezniük a beavatás során. Mozart és Schikaneder A varázsfuvola c. operájában is központi motívum a fény: „Tamino [...] templomunk / északi kapujához járult, hogy / leszakítsa éjszín fátylát, és bepillantson / a legragyogóbb Fény szentélyébe.” • A fény mint tudás a misztikát elutasító racionalizmus számára is fontos jelkép. A felvilágosodás irodalmában az értelem fényének, a művelődés felvirágoztatásának, az emberi jogok kiteljesítésének szimbólumaként jelenik meg, ezzel szemben a sötétség a vallási fanatizmus, a társadalmi igazságtalanságokat szentesítő feudális rendiség. A francia felvilágosodás, s azon belül különösen Rousseau tanait a magyar költészetben elsősorban Csokonai képviseli: „Lehasadoztak már a’ fekete vásznak, / Mellyeket a’ fényes világosság előtt / A’ hajdani idők’ mostohás keze szőtt” (Magyar! Hajnal hasad! [II.]). Az Úr és Lucifer mint fény és árnyék egymást kiegészítő, egymást feltételező volta jelenik meg Madách Az ember tragédiája c. művében: „Az élet mellett ott van a halál. [...] A fénynél árnyék, kétség és remény.” A német romantikus festő,



Caspar David Friedrich Kereszt a hegyen c. művén a hegyorom és a naplemente fénysugarai a kereszttel együtt a Megváltás misztériumának panteisztikus kifejezői (1811, Drezda, Staatliche Kunstsammlungen, Gemaldegalerie). • A modern művészetben részben hagyományos, részben új jelentésekben szerepel a fény és a sötétség. Ady költészetében a „fényember” (Költözés Átok-városból) a negatív, romboló környezetben is megőrzött tisztaságot jelképezi. Megjelenhet a kiválasztottság, az egyén környezete fölé emelkedésének jeleként: „Vagyok fény-ember ködbe bújva” (Vizió a lápon). Füst Milánnál a „...fényből árnyba változó világ” (Messzi fény) az elmúlás képe. Bartók Béla–Balázs Béla A Kékszakállú herceg vára c. operájában a férfi lélek kitárulkozásával, a vár ajtajainak feltárulásával párhuzamosan kivilágosodik a sötét vár, míg a sötétség a zárkózottság, a magány szimbóluma (rajtó). Arthur Koestler regényének címe – Sötétség délben – a Gonosz hatalmának hagyományos jelképét idézi, s a sztálini diktatúra harmincas évekbeli koncepciós pereire, az egész társadalmat érintő terrorhullám tragédiáira utal. Pilinszkynél a „mélyvilági kín” motívumaihoz kapcsolódik: „És tudjátok, miféle fájdalom / tapossa itt az örökös sötétet” (Apokrif). rárnyék, rfáklya, rgyertya, rgyertyatartó, rlámpa/mécses [Ú. E.]
fenyőfa: Tűlevelű, az északi területeken is megélő fafajta. Az örökzöld növényekhez hasonlóan a halhatatlanság, a vegetáció termékenységének jelképe (rzöld). • A kínai tájképfestészetben a hosszú élet szimbóluma, mivel örökzöld és magasra nő. A barátság és a kitartó, szilárd jellem megtestesítője. • A japán sintoista hagyomány szent fája, a rituális eszközök és a templomok alapanyaga. A festészetben az éltető erő és a jó kilátások kifejezője; a vihar támadásait sértetlenül álló fenyő az akaraterő erényét fejezi ki. A tusfestészet kedvelt motívuma (pl. Haszegava Tohaku Fenyőliget c. képe (XVI. sz. vége, Tokió, Nemzeti Múzeum). A haikuköltészetben az együttlét, a hosszú élet, a tisztaság és a béke szimbóluma. • Görögországban termékenységi jelentése révén Kübelé fája (rAttisz); Artemisz emblémájává is vált. Pán (rPán/Faunus) és Pitüsz történetében az isten szerelme elől menekülő nimfa változik fenyővé. Terméséhez, a fenyőtobozhoz különösen gazdag termékenységi szimbolika kapcsolódott (rfenyőtoboz). Vergiliusnál „császárfa”; a büszkeség és a fenségesség kifejezője. • Az európai hagyományban ősi szokásként a ház kapujára, a kút mellé, az istálló ajtaja elé fenyőágat tettek az újév kezdetekor az egészség



és a termékenység biztosítása érdekében. Az egyházi ünnepeken is szerepet kapott: az Ádám és Éva történetét felelevenítő misztériumjátékokban az egyetlen, decemberben Nyugat-Európában zöld lombbal rendelkező növény, a fenyő jelezte a tudás fáját, melyet almával díszítettek; így kapcsolódott később a karácsonyi ünnepkörhöz (ralma/almafa, rtudás fája). A karácsonyfa otthoni állításának eredetileg evangélikus szokása a XIX. sz.-tól terjedt el német területről. A fenyő gyertyadíszítése a keresztény fényszimbolikával összefüggésben a „világ világosságá”-ra, Krisztusra utal (rfény/világosság és sötétség, rgyertya). A családi karácsony hagyományának kialakulásával a szeretet, a hűség, az összetartozás jelképévé vált. rfa [Ú. E.]
fenyőtoboz: A fenyőfa termése. Fallikus szimbólum; a férfiúi teremtő erő, a szerelmi szenvedély jelképe. A zárt tobozon megjelenő spirálalakzatot összefüggésbe hozták a spirális örvénnyel, ezért a teremtő erő megjelenési formáját látták benne (rspirál). A fenyőtobozzal való megérintés az áldás és a szerencse jelképe. • Mezopotámiában élet-szimbólum, a termékenység jele. Egy asszír domborművön a datolyapálma virágjának fenyőtobozzal történő beporzása látható
(Assur-ban-apli egy szárnyas géniusz kíséretében, részlet, London, British Museum).
• Az antikvitásban rAdónisz attribútuma volt, akinek római kultuszközpontjából egy nagyméretű bronz fenyőtoboz maradt fenn (Musei Vaticani). A meghaló és feltámadó növényistenség mítoszában a férfiasság



és a sok rmag révén a megújuló életerő kifejezője; ebben az értelemben az antik síremlékeken is szerepel. A görögöknél Dionüszoszhoz kapcsolódva szintén fallikus és termékenységi jelképiséget hordozott, az isten egyik attribútuma; a thürszosz-bot is fenyőtobozban végződött (rDionüszoszBakkhosz/ Liber-Bacchus, rthürszosz). A toboznak bajelhárító jelentőséget is tulajdonítottak; ebben az értelemben Aszklépioszhoz tartozott (rAszklépiosz/Aesculapius). [Ú. E.]
féreg/hernyó/báb: A rovarok fejlődési fázisai. • A hinduizmusban a változás jelképe. A leveleken mászó hernyó a lassú, de folytonos haladásra, a lárvaállapotból lepkévé vagy bogárrá való átváltozás pedig a lélek különböző testi fázisaira, a lélekvándorlásra utal (rpillangó/lepke). • A lárva az antikvitásban a lélek-pillangó állapotot megelőző halál. • Az Ószövetségben a gyengeség, a legyőzöttség jele. A száműzött, babiloni fogságban sínylődő Izráelre utal Izajásnál: „Ne félj hát, Jákob, te szegény féreg” (Iz 41,14) (rIzráel). Isten rettentő nagyságával szemben az ember esendőségét, nyomorúságát (Jób 25,6), valamint az igaz ember szenvedését és megalázottságát fejezi ki: „De én csak féreg vagyok, nem ember” (Zsolt 22,7). A pusztulás, a végítélet képeként is szerepel: „a férgük nem pusztul és a tüzük nem alszik el” (Iz 66,24; Mk 9,48). Ezért a halálban való megsemmisülés, a kárhozat, s a legfőbb gonosz, a rkígyó elnevezése is lehet „nagy féreg”. A gyümölcsöt megrontó féreg a bűnre, a fertőzöttségre utal. Ugyanakkor a pillangóvá változó hernyó mint Krisztus-szimbólum a feltámadás kifejezője. • Danténál az ember földi létének nyomorúságát jelképezi, amelyből a pillangó szimbolizálta, Istenhez vágyódó lélek felemelkedik: „Nem látjátok, hogy az ember mi? Féreg / mely majd formáland angyali pillangót” (Ist. Színj., Purg., X. 124–125). A féreg William Blake-nél a rózsa, azaz a szépség fő ellensége (A beteg rózsa). Csehov A csinovnyik halála c. elbeszélésében a csinovnyiklét embertelen kisszerűségének groteszk jelképe, amelyre a főszereplő, Cservjakov neve utal (cservjak-’féreg’). • Ady költészetében a lárvaállapot az őszinteség ellentéte, álarc, az Ént elfedő mez: „Hiszen semmit sem akarok, / Csak csúf lárvákat levenni / S látni meztelen arcokat” (Az elrejtett arcok) (rálarc/maszk). Szabó Lőrinc Lepkék tánca c. verse a lepke, a „táncoló, boldog lelkek” és a féreg ellentétpárjára épül: „És látom: én vagyok a féreg, / aki örökké lent marad [...] s felsír a hús nyomorúsága: Hol vagy, / testi



megváltás, túlvilág?!” A hagyományos, megrontó értelemben szerepel Radnótinál: „a világ megférgesül” (Gyökér). [Ú. E.]
férfi és nő: Az emberi faj két neme. A kettébomlott eredeti egység, az randrogün/hermafrodita két fele. Együttesen kifejezhetik a világ harmóniáját és az ellentétek egységét, csakúgy, mint az ellentétpárokat. A különböző hagyományok általában a maszkulin princípiumot pozitív, szoláris, aktív és égi jelképnek, szellemi, termékenyítő erőnek tekintik, amelynek attribútuma minden fallikus jelkép, pl. a rkard, a rbot, a rjogar, a rlándzsa stb. (rfallosz). Ezzel szemben a feminin princípium a negatív pólus, a lunáris, passzív, földi jelkép, az anyag; attribútuma minden befogadó: pl. a rbarlang, a rföld, az redény, a rbölcső, a rkoporsó, a rkagyló stb. (rvulva). • A kínai kör alakú rjin és jang-ábrában megjelenő világos (jang: férfi) és sötét (jin: női) komponens a feminin és maszkulin elv egységét, egymást kiegészítő voltát hangsúlyozza. A természet rendjét befolyásoló aktivitás ellenében a nyugalom és a passzív bölcsesség eszményét valló taoizmus a rtao, a természettörvény jin jellegét hangsúlyozza: „Csodálatos asszonynak hívják” (Tao Te king, 6). • A hinduizmus egyes áramlataiban az istenségek istennőpárjaiban megjelenő női, aktív princípium (sakti) a teremtő energia szimbóluma (pl. SívaPárvati/Durgá/Káli) (ranyaistennő, rjantra, rSíva). Az androgün-képzet a bráhmanizmusban is megjelenik: „Kettészakította magát; ebből keletkezett a férj és feleség. Ezért vagyunk olyanok, mint egy darab két fele” (Brihadáranjaka upanisad, I, 4,3). • Platón A lakomában így magyarázza a férfi és nő eredetét: „Valamikor ugyanis az androgün (férfi-nő) külön nem volt, alakra és névre is egyenlő része volt mindkét nemből, a férfiból és a nőből” (189b). • A bibliai teremtéstörténet szerint rÁdám, az első ember androgün lény, a Teremtő mása (Ter 1, 27); az asszony megalkotása az eredeti egységes emberből csak ezután következik. A második teremtéstörténet szerint Évát másodikként, Ádám oldalbordájából teremtette meg Isten (Ter 2). A házasság misztériuma szintén a teljességbe, az ősi egységbe való integrálódást jelképezi, amelyben a nemek szétválasztódása megszűnik. A teremtés és szétválasztódás utáni összetartozás törvényét (Ter 2,24) ismétli Pál apostol, amikor a keresztények erkölcsi kötelezettségeit hangsúlyozza a híveknek: „Ezért az ember elhagyja apját, anyját, feleségével tart és a kettő egy ember lesz” (Ef 5,31). Az európai



művészetben Ádám és rÉva, ill. rSzűz Mária és rJézus Krisztus fejezi ki a férfi és nő párosában megjelenő összhangot.
Dürer: Ádám és Éva (1504, Nürnberg, Germanisches Nationalmuseum).
• Bár az asszony a bűnbeeséssel az emberi vétség, a bűnök eredőjének jelképévé vált, a középkori Mária-kultusz idején a megváltás művét Krisztusnak és Máriának egyaránt tulajdonították. Mária által a női nem jelentőségét újra felemelték a férfi mellé: „Nagyon is illett, hogy mindkét nem ott legyen a helyreállításnál, kik közül egyik sem hiányzott a megrontásnál”, írja Clairvaux-i Szt. Bernát a XII. sz. közepén. A Mária megkoronázását ábrázoló középkori műveken az Istenanya és az Istenfiú misztikus jegyespárként jelenik meg, a férfi és a nő egységében fejezve ki a mennyei harmóniát (Torriti: Mária megkoronázása, 1294, Róma, Santa Maria Maggiore) (rkirály és királyné). • Az alkímiai szimbolika szintén használja a nemek jelképiségét: az alkémiai menyegző során a hím rkén (király) és a női rhigany (királyné) egyesül. A tarot VI. lapja, a Szeretők (Válaszút), általában két, a testi, ill. a szellemi szerelmet megtestesítő nőalakot és egy köztük álló férfit ábrázol (rkártya). • A művészet örök témája férfi és nő kapcsolata. Pl. Mozart és Schikaneder A varázsfuvola c. operájában férfi és nő párosának harmóniája fejeződik ki: „Magasztos célja világosan megmutatja, / hogy nincs nemesebb, mint a Nő és a Férfi [...] az isteni létre törekszenek” (I. felv., 11. jel.). Goethe Faustjában az örök asszonyi az a vonzás, amely a férfit a transzcendens szféra felé emeli: „az Örök Asszonyi / emel magához” (Faust, II., zárójelenet). Gustav Klimt A csók (1907, Bécs, Österreichisches Galerie) és Vaszary János Aranykor c.



festményén (1898, Bp., MNG) a férfi és a nő a szerelemben kiteljesedő lét megtestesítői. A nő–férfi viszony disszonanciája szintén alapmotívum, amely az egyedi kapcsolat harmóniahiányában az eszmények megvalósításának, az emberi lét kiteljesedésének lehetetlenségét is példázza. Pl. A Kékszakállú herceg várában, Bartók Béla Balázs Béla szövegkönyvére írt operájában is ez fejeződik ki, ahol a férfi és a nő egymásra találásának reménytelensége, tragikus különállásuk fogalmazódik meg. Ady Endre Valaki útravált belőlünk c. versében az asszony a férfi lelkének elengedhetetlen része, amely nélkül minden értelmetlenné válik: „Milyen magános férfi-porta / Lett a szemünk, lett a szivünk, [...] Ösztönzőnk, igazi valónk, / Kiszakadt belőlünk, az asszony.” Weöres Sándor a Rongyszőnyeg 143. darabjában a nőt az érzelmek és a gyakorlati élet megtestesítőjeként írja le, míg a férfi az elvontság, a gyakorlati haszonnal nem rendelkező dolgok és az önteltség megjelenítője: „A nőé: mind, mely élő és halott, / úgy, amint két-kézzel megfoghatod; / a férfié: minderről egy csomó / kétes bölcsesség, nagy könyv, zagyva szó.” • Jung szerint az anima a női jelleg megszemélyesítése a férfi tudattalanjában, az animus pedig a férfi jellegé a nő tudattalanjában. regy, rszent nász, rtest/hús [K. J.]
fésű: A termékenység, az eső, a napkelte szimbóluma. A fejre helyezett fésű a természetfeletti erőkkel való kommunikáció módja. A fésű fogai az égi fény sugarait jelentik, amelyek a fejtetőről hatolnak be az Énbe. Ez a fény tartja egyben a hajat, azaz az egyén alkotórészeit ereje, nemessége és lelki felemelkedésre való képessége fogja össze (rfény/világosság és sötétség). • A sintoista szent iratban, a Nihongiban a fésű védő szerepet játszik. A bambuszfésű az áthatolhatatlan őserdőt jelenti (rbambusz). • A görög-római, valamint az európai hagyományban rAphrodité/Venus attribútuma; a női szépség kifejezője. • A tündérmesék egyik bajelhárító eleme (hátradobott, majd áthatolhatatlan erdővé változó fésű). rhaj, rkorona [P. I.]
fészek: A madarak maguk építette lakóhelye az otthon szimbóluma. Az óind szövegekben a ’fészek’ (kulája) és a ’család’ (kula) jelentésű szó összefügg (Atharva véda, IX, 3,20). • A hagyomány szerint a jégmadár fészke a nyugalom, a béke szimbóluma (amikor építi, nem háborog a tenger), s a jövő megalapozásáé is, mivel a fáradsággal megépített otthont



fiainak hagyja örökül. A rfőnix fészke kapcsolódik a feltámadáshoz, aÿmegújuláshoz, hiszen vele együtt ég el, és születik újjá. A Krisztust szimbolizáló rpelikán fészke a Paradicsomra utal. • Csokonainál a feminitás kifejezője, összefüggésben a bokor erotikus jelentésével: „’S édes árnyékodba nyerjek / Fészket én rideg madár!” (Az eleven Rózsához). ’Otthon’ jelentésben szerepel Arany János Epilógus c. versében. Tompa Mihály A madár fiaihoz c. versében „az ősi fészek” a haza. Weöres Sándor Hetedik szimfónia c. művében a védelmező anyaságot jelenti: „csak fészek: ahogy meleg, úgy melenget.” Pilinszkynél „a fókusz lángoló / közös” fészke a végső út, a „nyitott szárnyú emelkedő zuhanás” végpontja (Egyenes labirintus). rmadár [P. E.]
Flora: A virágok, az ifjúság, valamint a tavasz istennője a római mitológiában (Ovid. Fasti, V. 183–378). Kultusza szabin eredetű, s a görög Khlórisszal való megfeleltetés későbbi hagyomány (Ovid. Fasti, V. 191220). Vegetációistenség; Tellus, a Földanya, ill. Ceres egyik változatának tartották, így alakja a termékenység megszemélyesítője lett; a hellenizmusban Aphrodité alakjával azonosították. Eredetét tekintve szintén a vegetációisten Marssal meglévő kapcsolatát mutatja az a mitológiai történet, amely szerint Flora egy alkalommal különböző növényeket adott Junónak, így az istennő Jupiter segítsége nélkül esett teherbe, és hordta ki Marsot (Ovid. Fasti, V. 229–260). Florát tartotta a római néphagyomány a virágok anyjának, s ő a gabona, a szőlő és az olajtermés őrző istennője is: „Én vagyok ott, mikor a fiatalság évei jönnek, / s pezsdül az érben a vér, és kivirágzik a szív” (Ovid. Fasti, V. 273–274). Ünnepén, a Floralián, amelyet Rómában április 28. és május 3. között tartottak, az emberek virágkoszorúkkal ékesítették föl magukat. A szabadosság és a vidám, önfeledt kicsapongás képzetköre is kapcsolódott hozzá. Az ókorban általában szelíd fiatal lányként, tarka ruhában, virágkoszorúsan és virágokat, szirmokat szórva ábrázolták. Így jelenik meg az istennő egy Stabiaeból származó falfestményen (I. sz. eleje, Nápoly, Museo Nazionale). • A festészetben gyakran ábrázolják együtt Zephürosszal, a termékenységet elősegítő délnyugati szél megtestesítőjével, akitől a mítosz szerint az örök fiatalságot kapta. Ebben a funkciójában – mint az élet principíuma és a tavasz kezdete – jelenik meg Flora alakja Botticelli képén (Tavasz [Primavera], 1485 k., Firenze, Uffizi). • A rokokó pásztorköltészetben Florát gyakran a pásztori környezet egyik szereplőjeként ledér és



szerelemre gerjesztő nimfaként ábrázolják, akit a rHórák kísérnek. A rokokó festészetben a természet rendjét és harmóniáját szimbolizálja (Poussin: Flora birodalma, 1631–1632, Drezda, Zwinger; Flora diadala, 1627–1628, Párizs, Louvre) (rnimfák, rpásztor). • Alakja a magyar irodalomban Csokonainál mint a „virág” szó szinonimája fordul elő: „...a főldben szúnyókálnak / A Flóra gyenge szűzei” (A pillangóhoz). Berzsenyinél az újjáéledő természet jelképe: „Számtalan létek’ lekötött csiráji / ’S magvai kelnek, / Flóra zsengét nyujt mosolyogva néki. / Nyomdokin rózsák ’s violák fakadnak” (’A Tavasz). rvirág [A. D.]
fog: A gerincesek harapó- és rágószerve általában támadást és védekezést jelent. A természeti népeknél az elejtett ragadozó állat szemfogaiból készült nyaklánc az állat erejének, harci potenciájának birtokbavételét fejezte ki (rállat/állatok). • Az egyiptomi mitológiában a keleti határt őrző, Egyiptom ellenségei ellen harcoló sólyomistenség, Szopdu attribútuma a fogsor. • Minthogy a fogak kivicsorítása gyűlölködésre és a harc kezdetére utal, Kínában a fogak hadiállapotot szimbolizálnak. A fogak csikorgatásának démonűző erőt tulajdonítottak. • A görög mitológiában is harc kapcsolódik a foghoz: az aranygyapjúért küzdő Iaszón történetében az elvetett sárkányfogakból fegyveres emberek születnek (rargonauták). A Thébait alapító Kadmosz történetében sárkányfogveteményből kikelő harcosok alapítják a várost. • Az európai néphagyományban a démoni erőket megtestesítő rvámpír hegyes denevérfogakkal rendelkezik. A magyar hiedelemvilágban a természetfeletti erővel rendelkező táltos különleges jellel, pl. foggal születik, mivel az – összefüggésben a többletcsont jelentésével – a vitalitás és az erő kifejezője (rcsont/csontváz, rsámán/táltos). • A keresztény ikonográfiában Szt. Apollóniát ábrázolják néhány foggal vagy egy fogóba szorított foggal, amely mártíromságára utal (Szt. Apollónia kínzása, falkép, XV. sz., Nógrádsáp, róm. kat. templom). • Az ridő pusztító hatalmának motívumát – „az idő vasfoga” – Csokonai is említi: „Rakás maradványok’ dűledékeit / az idő’ fogai lassan tördelék itt” (A Dugonits’ Oszlopa). • Az álomfejtésben a fogaknak szexuális értelmük van, a vágy jelzései s egyben birtoklási ösztönre utalnak. [K. Zs.]
fokhagyma: A csípős aromájú, összetett hagymájú növény a hagymához és az összes erős illatú fűszernövényhez hasonlóan védelmet jelent mindenféle boszorkányság, mágia és rontás ellen. A hagyomány szerint csak



holdfogyatkozáskor nő, s ez különösen szoros kapcsolatba hozza a holdtündérekkel és a boszorkányokkal. • Plinius szerint veszélyes erotikus gerjesztőszer, ugyanakkor távol tartja a kígyókat és a skorpiókat, s megvéd az őrülettől. A görög és római nők egyik kedvelt ételének számított, mivel úgy tartották, hogy megkönnyíti a szüzesség megtartását. Az ajtófélfára akasztott fokhagyma megvéd a vajköpülésbe ártó szándékkal beavatkozó tündérektől, a bölcső, ill. az ágy fejéhez felfüggesztett fokhagymakoszorú pedig megakadályozza, hogy a tündérek elcseréljék az újszülött gyermekeket. • A középkorban is megőrizte apotropaikus jelentését, pl. a karácsonyi néphagyományban a mézbe mártott fokhagyma fogyasztásával a betegségek elleni védelmet kívánták biztosítani. A vámpírlegendákban a vámpírokkal szembeni védelem hatásos eszközének tekintették (rdenevér, rvámpír). • T. S. Eliot Négy kvartettjében a zafír ellenpólusaként az élő, termékeny organizmus, szemben a megkövült, szagtalan, terméketlen drágakővel (Burt Norton, II). rgyógynövények [A. B.]
folt: Lehet jel, ismertetőjegy, mint pl. az egyiptomi Ápisz bika kiválasztásánál (rbika). • A szeplő mint a vétkesség jele ellentétben áll a tisztaságot, tökéletességet jelző szeplőtelenséggel, amely a kereszténységben a „szeplőtelen fogantatás” eszméjére, rSzűz Mária bűntelen foganására (tehát az áteredő bűntől való mentességére) és szüzességére utal (rszűz). • Utalhat tisztátalanságra, a becsület elvesztésére is; pl. ebben az értelemben jelenik meg Shakespeare XCII. és XCV.
szonettjében, Arany János balladáiban (Ágnes asszony; Tetemre hívás), Mikszáth Kálmán Az a fekete folt c. novellájában. Petőfi Vérmező c. versében a nemzet becsületén esett foltot említi. Ady Hiába kísértsz hófehéren c. versében a folt a váddal, a gyanúval, a megbecstelenítéssel azonosul, s emlékeztet a bűnre, a múltra, a gonoszra. rpecsét [P. E.]
folyó: A korai folyami civilizációkban a termékenység és az állandó megújulás képzetével kapcsolódott össze. A mezopotámiai (’folyóközi’), az Indus-, a Jang-ce- és a Nílus-menti népek élelemtermelésében és kultúrájában egyaránt központi szerepet játszott (pl. Hérodotosz szerint „Egyiptom a Nílus ajándéka” [’ Egyiptom]). A folyóvíz táplálékot (Plut. Iszisz és Oszirisz, 5), átvitt értelemben pedig szentséget jelentett. A folyó képzetéhez azonban a termékenyítő erővel együtt a pusztító, romboló erő is hozzátartozik, szimbolikájában az élet- és halál-jelentés együtt van jelen.



Míg az Élet Folyója, az isteni birodalom része a makrokozmoszt, a Halál Folyója, az emberi régióhoz tartozva, a mikrokozmoszt jelképezi. • A folyó lehet az alvilág határa, a halál vize, mint pl. a sumer hitvilágban: „Enlil az alvilági folyó őrének így mondja a szót: Hallod-e, az alvilág őre, / hallod-e, az embert elsodró folyónak őre” (Enlil és Ninlil, 101–102). • A bráhmanizmusban a tengerbe ömlő folyó az emberi életet, a világfolyamatot, a létezőben való feloldódást szimbolizálja (Cshándógja upanisad, VI. 8–16, Svétaketu párbeszéd). A hinduizmus szent folyója, a Gangesz rituális szertartások helyszíne. • A buddhizmusban az óceánban feloldódó folyó a megkülönböztetés-nélküliségbe, a nirvánába való megérkezés jelképe (rnirvána). A folyó torkolata belépés az egység birodalmába. Ezzel ellentétben a visszafelé futó folyó a forráshoz, az eredethez, a kezdetekhez tart, visszatérést jelent az ősihez. • A Kalevalában is megjelenik a folyó ’halál’ jelentése: a folyón való átkeléskor éri a halál Lemminkejnent: Tuonela, a fekete folyó kígyója halálra marja (15. ének). • A görögöknél a folyót vallásos tisztelet övezte. Maszkulin jegyeket láttak benne, a folyóisteneket szarvakkal és hosszú szakállal, egy urna fölé hajolva ábrázolták, amelyből víz folyik. A folyó az állandó változás: Hérakleitosz szerint nem léphetünk kétszer ugyanabba a folyóba. Pindarosz a sors jelképeként említi: „Folyók – változandók: / hol szenvedést, hol örömet / zúdítanak le reánk” (Olümpiai ódák, II.). Kifejezi a lét folytonosságát, a létezést, az időt; ehhez a jelentéshez kapcsolódik a rforrás mint keletkezés, és az róceán mint feloldódás, megsemmisülés. A folyó határ. Számos kultúrában, így pl. a rómaiaknál is, embert, majd később ember alakú bábut áldoztak a folyónak engesztelésül. Ovidius is említ egy ilyen, ún. argivi áldozatot: „Káka-babát hajigál a cölöp-hídról a folyóba / mostan a papnő is – ember áldozatul” (Fasti, V. 621–622). A mitológiában az alvilág négy folyója az Akherón (’öröm nélküli’), a Phlegethón (’égő’), a Sztüx (’gyűlölt’) és a Kókütosz (’jajgatás’, ’sírás’). • Dante Isteni Színjátékában ezek az Emberiség könnyeiből erednek, s átszelik a Poklot (Pokol, XIV. 115–123). A rPurgatórium folyói pedig, a Léthe és az Eunoé, a bűnök feledésének, valamint a jótettekre való emlékezésnek a jelképei (Purg., XXVIII. 121–132). Michelangelo a firenzei Medici-kápolna befejezetlenül maradt szoborkompozíciójába illesztette be az alvilági folyók tervét. Elképzelésében a rnégy folyó a négy elem, a négy magatartásforma, a négy évszak és a négy napszak szimbolikájával kapcsolódik össze. (Így az Akherón a levegőhöz, a szangvinikus alkathoz, a tavaszhoz és a reggelhez



kapcsolható. A Phlegethónhoz a tűz, a kolerikus magatartás, a nyár és a nappal tartozik. A Sztüx a földet, a melankóliát, az őszt és az alkonyt szimbolizálja, míg a Kókütosz a vízzel, a flegmatikus jellemmel, a téllel és az éjszakával rokon.) • A folyóhoz kapcsolódó négyes szám a Bibliában is jelen van (Ter 2,10). A felülről jövő folyó a héber hagyományok szerint a kegyelmet, az égi befolyást jelképezi. Vize a Föld tengelye mentén függőlegesen zuhan lefelé, majd horizontálisan négy fő irányba árad szét a Föld szélei felé. Ez a Paradicsomkert négy folyója, a Pison, a Gichon, a Tigris és az Eufrátesz. A Biblia szerint ezek az életfa mellől erednek a rParadicsom közepén mint teremtő erők és rejtett források (rfa). A korai keresztény művészet gyakran ábrázolta Krisztust bárányként állva a dombon, ahonnan a négy folyó ered (Jel 22,1). A négy folyó az egyházatyáknál a Krisztustól származó négy evangélium. A folyóból ivó szarvasok ábrázolása is jelképes (a Galla Placidia-mauzóleum mozaikképe, V. sz., Ravenna). Ezekiel látomásában a templom küszöbe alól eredő, termékenységet árasztó folyó jelenik meg (Ez 47,1). A folyóban való megmerülés a vízzel együtt a megtisztulást és a halhatatlanságot, az újjászületést jelképezi számos vallási rítushoz hasonlóan a kereszténységben is (rvíz). Keresztelő Szt. János is folyóban, a Jordánban keresztelt (Mt 3,6).
Lucas van Leyden: Jézus megkeresztelése a Jordán folyóban (1510).
• A folyó mint élet és halál közti határvonal a magyar irodalomban pl. Csokonai Tüdőgyúladásomról c. versében a hajó/betegágy képével



kapcsolódik egybe. Adynál mint élet-folyó, Isten szimbóluma: „ő: a nagynagy Élet-folyóvíz” (Isten, a vigasztalan). rDuna és Tisza, rtenger [K. J.]
fonal/fonás: A több szálból összesodródó fonal a nemzés, a nemek kettősségének és egységbe szerveződésének jelképe. (A kettős spirálnak és a caduceus-bot köré tekeredő két kígyónak is hasonló a jelentése; rcaduceus, rspirál.) A fonal mint rendező elv számos kultúra hagyományában fellelhető. A vallási iratok és az epikus ciklusok egységét is jelölheti. • A hinduizmus, buddhizmus szent iratait, könyveit jelölő szútra szó jelentése: ’vezérfonal’. Ehhez hasonlóan a számos vallásban kultikus eszközökként használatos rózsafüzérek (olvasók), virágfüzérek egyes imák, szent szövegek meghatározott sorrendjét jelölik. A hinduizmusban Brahmá fonala a világtengely jelképe, amelyre minden dolog felfűződik (rbráhman/Brahmá). A buddhizmusban a bölcsesség jelképe; a Tanítás fonala „végigfut” a szent iratokon. • A görögöknél a Daidalosz (rDaidalosz és Ikarosz) készítette varázsfonal, rAriadné fonala, amely Thészeusz labirintusból való kijutását tette lehetővé (Apollod. Mit., I, 126) a helyes út, az egyetlen megoldás jelképévé vált. A fonal a rMoirák/Párkák révén az emberi sors, a végzet szimbóluma is: „később majd úgyis megesik vele az, mit a végzet / szőtt fonalán számára, mihelyt megszülte az anyja” (Hom. Il., XX. 127–128). Az orsóról folytonosan tekeredő szálak az élet folytonosságát („élet fonala”), visszafordíthatatlan menetét jelképezik (rorsó), a fonal elvágása pedig az élet végességét, a halált: „Ámde a Moiráknak felfejthetlen fonalától / nem menekül soha már az, kit a Földanya hord” (Phanoklész egy töredéke); „Euridice fonalát fűzzétek vissza a léthez!” (Ovid. Met., X. 31). • A germán mitológia sorsistennői, a nornák hasonlóképpen befolyásolják a hősök életét: „...érkeztek a nornák, / nemes vezéri sors / serény választói [...] Fonták így fürgén / a sors fonalát, / szövetét szőtték” (Edda, Első ének a Hundingölő Helgiről). • Az arab
perzsa költészetben a rendszerező elv szerint szerkesztett versciklusokat „fonalra fűzik” (ezt a jelképet Arany is említi: „Hadd fűzne dalukból gyöngysorba füzért” – Szondi két apródja). • A Kalevalában szintén szerepel ez a jelentés: „Mind a szót fonálra fűztem, gombolyagba göngyöltem” (1.7). • A keresztény művészet Mária-ikonográfiájának egyik eleme a II. sz.-i Jakab-ősevangélium nyomán a fonó Madonna ábrázolása az Angyali üdvözlet- (rAngyali üdvözlet, rbíbor, rfüggöny/kárpit), ill. a



József kételye-képtípusokon, amelyeken az áldott állapotban lévő Máriát láthatjuk.
Németújvári fonó Mária (1420–1430 k., Bp., MNG).
• Berzsenyinél Ariadné mitikus fonala mintájára a vezérlő, segítő eszköz: „...az erkölcsnek / Intéző fonalait” (Lilihez). Hasonló értelemben szerepel Vajda János Polgárosodás c. írásában: „ezen Ariadne fonál, ezen üdvözítő eszme a polgárosodás eszméje.” A modern költészetben is gyakran felbukkan a sors fonala, pl. Baudelaire-nél: „Az Ördög dirigál, rángatva rossz fonalunk” (Előhang). Adynál A fajok cirkuszában c. versben is a sorsfonal szerepel: „Csak cammogva fonjuk éltünk / Mások elhányt guzsalyáról / S nem kár értünk, / Ha elvágják fonalunkat.” rkötél, rszövés/szövet [Ú. E.]
forrás: Az éltető rvíz eredőjeként számos kultúrában szent helynek számít: a kozmikus anyag első megnyilatkozása. Női princípium; a tisztaság, a lélek és az anyaság szimbóluma. Jelképez minden eredetet: az életét, a tudásét, a hatalomét, a kegyelemét és a boldogságét. • A görögök Mnémoszünét, az Emlékezet forrását az ismeret és a tudás szimbólumaként tisztelték. A források az Emlékezet leányainak, a Múzsáknak kedvelt tartózkodási helyei (rMúzsák). Orphikus szövegek szerint Hadész birodalmában két forrás fakad: a Léthe, amely a halál mindent feledtető álmába ringat, ill. az emlékezet forrása, amely örök ébrenlétet biztosít (rHadész-Plutón/Orcus, Dis). Az antik görögség híres forrásai még a Kasztalia és a Hippokréné, amelyek a költői ihlet jelképei. A Kasztalia a rParnasszosz/Parnassus lábánál ered, a Hippokréné pedig rPégaszosz/Pegasus patájának ütése



nyomán keletkezett a Helikónon (Ovid. Met., V. 262–263) (rHelikón). Delphoiban az Omphalosz mellett kénes gőzű forrás tört föl, s ettől elbódulva adta a Püthia a jóslatokat (rköldök, rpróféta/vates/szibülla). A rómaiak Fons forrásisten ünnepén, a Fontanalián (október 13.) virágfüzéreket dobtak a forrásokba, és felvirágozták a kutakat, amelyek a család táplálói voltak. Alvilági vonatkozásai nyomán a forrás a gyógyító és kívánságteljesítő hatalommal rendelkező mágikus vizek felszínre hozója. • A gallok hiedelemvilágában a források istenségek, akik meg tudják gyógyítani a sebeket és életre keltik a halott harcosokat. • A kelet-ázsiai sztyeppék népei (így a magyarok ősei is) szentnek tartották a forrásokat, és áldozatokat mutattak be nekik. • A zsidó hagyományban a Tóra szimbóluma, amely minden tudás eredője. Az Ószövetségben rMózes a sivatagi vándorlás során forrást fakaszt (Kiv 17,6–7), amely az isteni gondoskodás jele. • A kereszténységben az üdvözülésnek, a megtisztulásnak, a szüzességnek és a lélek felfrissülésének, hitben való megerősödésének a jelképe. A Bibliában a rParadicsom négy folyója az élet fájától ered (Ter 2,10–14) (rfa). Az élet vizének folyója a mennyei Jeruzsálemben „az Isten és a Bárány trónjától” indul (Jel 22,1) (rmennyei Jeruzsálem). Az Énekek énekében olvasható: „Húgom, mátkám akár elzárt kert, mint az elzárt kert, a lepecsételt forrás” (Én 4,12). Ezt a képet már az egyházatyák is Mária szüzességére vonatkoztatták: az élő víz forrása és a lepecsételt forrás rSzűz Mária. A kora keresztény művészet állatokat, pávákat, szarvasokat ábrázolt, amelyek kutakból, ill. forrásokból isznak; ők a keresztény hitben felüdülő lelkek (rpáva, rszarvas).



Az Élet forrása (miniatúra, IX. sz., Soissoni Evangeliárium, Párizs, Bibliotheque Nationale).
• A késő középkorban az élő víz forrását a Szent Vérrel azonosították (rvér). A misztikusoknál Isten mint az élet forrása jelenik meg; a fons vitae a középkori és reneszánsz művészet kedvelt témája; Krisztus megváltó halálát idézi. • A humanisták a forrásban a meg nem rontott, tiszta tudás szimbólumát látták, ezért programjuk központi részévé tették a forrásokhoz való visszatérést, az „ad fontes” elvét. Ezt a nézetet később a reformátorok is fölhasználták, akik a Vulgata helyett az eredeti szövegekhez nyúltak vissza, és ezek alapján készítették el új Biblia-fordításaikat. • A magyar kultúrtörténetben ez a program legmarkánsabban Bartók Béla nevéhez fűződik, aki a magyar zenei hagyományt a nép ajkáról gyűjtött dalokkal frissítette föl: „csak tiszta forrásból” (Bartók: Cantata profana). KörösfőiKriesch Aladár a mitológiai jelentést eleveníti fel A Művészet forrása c. festményén (1907, Bp., Zeneakadémia). • A pszichológiában Jung értelmezésében a lélek archetípusa; a belső élet és a szellemi energia eredete. rfolyó, rkút [V. E.]
Fortuna: rTükhé/Fortuna
föld: A világegyetem egyik őseleme; az rég és a föld szent nászában az őseredeti pár passzív, feminin fele. Az egyetemes anya, a termékenység archetípusa (ranyaistennő). A földet megtermékenyítheti az ég, reső vagy rvillám formájában. Míg a rvíz egynemű anyag, a föld a különbség kezdetét jelenti. Minden élőlény tőle kapja az életet, ezért bőség-jelkép, ugyanakkor mindent elnyel, befogad a halál után. Az ég ellenpólusaként mélység- és alvilág-szimbólum, az ég, föld és alvilág hármasában azonban a föld a középpont. A szellemi ég ellentéteként az anyagi létet jelenti. Magában hordozza a megújulás lehetőségét: a földdel való érintkezés, az anyaföldbe való visszatérés egyben az újjászületés ígérete. • A sumer mitológia megkülönbözteti a Földanyát, Ninhurszagot a föld mélyének istennőjétől. Ninhurszag termékenységistennő (Enki és Ninhurszag) egyes mítoszokban embert teremtő istennőként is szerepel. • Egyiptomban Geb földistenség férfi, Nut égistennő férje. Védelmező szerepet tölt be; az egyiptomiak hite szerint egy rszkarabeusz tartja. A Halottak Könyvének 125. fejezete szerint Geb rOzirisz/Szarapisz halottak feletti ítélkezésében is részt vesz, tehát



kapcsolatban áll az alvilággal. • Az óind Cshándógja-upanisad a világtojás alsó héjából eredezteti a földet (III. 19,1–2; Manu törvényei, I. 12–13) (rtojás). Más elképzelés szerint Purusa testéből keletkezett (rkozmikus ember), vagy Pradzsápati hozta ki a világtengerből. A Rig-védában a temetkezési szertartások fontos eleme a föld: befogad, oltalmaz, mint anya gyermekét. A mandalában a rnégyzet a jelképe (rmandala). • A kínai Ji king (Változások könyve) szerint kun, a föld és ken, az ég egymás kiegészítői: együtt formálják az egész világot. A föld a feminin pólus, vagyis a jin (rjin és jang). Kifejezi a fejlődést és az energiát. Az öt főelem egyike, megfeleltethető a középponttal, a sárga színnel, a kettes számmal és az édes ízzel. A geometriai formák közül a négyzettel ábrázolják, amely egyben a kínai birodalomra is utal. • A görög-római mitológiában szintén anyaságjelkép, Hésziodosz szerint még Uranosz, az Ég is Gaia (rGaia/Tellus), a Földanya gyermeke (Theog., 126–128). Gaia Khaosszal való rokonságát jelzi, hogy gyermekei sokszor idomtalan, torz lények, amelyek emberi és állati vonásokat egyesítenek magukban (pl. Tüphón rkígyó és ember; Ekhidna félig nő, félig kígyó). Iaszión és Démétér a „háromszor-fölszántott földön” egyesült, s ez a mítosz az reke (férfi princípium) által fölszántott föld és a megtermékenyített nő közötti párhuzamot emeli ki (rDémétér/Ceres). A föld minden teremtmény anyja: „ő a legősibb, ő táplál mindent a világon” (Homéroszi, XXX. himnusz, A földhöz, mindenek
anyjához). • Rómában szintén anyai jellegét hangsúlyozták. Pl. egy monda szerint Tarquinius római király fiainak Püthia azt jósolta, azé lesz a hatalom, aki először csókolja meg az anyját. Az ország kormányzását Brutus kapta, aki a Földanyát csókolta meg. A rómaiak megkülönböztették Tellust, a Földanyát Cerestől, a talaj termékenységének istennőjétől.
Tellus, az Anyaföld allegóriája (dombormű, Ara Pacis Augustae [Augustus békeoltára], Kr. e. 13–9 között, Róma).



Id. Plinius Naturalis historia c. művében a föld központi helyzetét a másik három elem biztosítja: a tűz, a levegő „a vízzel együtt fenntartja a mindenség közepén lebegő súlyos Földet” (2/5). Az orphikus hagyomány szerint az éterben és a vízben lévő teremtő szellem termékenyíti meg a földet (relemek). • A kelták számára a romlandó test jelképe, sóval azonban a halhatatlan léleké (rsó). • A Biblia szerint az első anyag, amely kivált a vizekből: „Az Úr tulajdona a Föld minden pillére, / ő helyezte rájuk a világot” (1Sám 2,8). Míg az ég Isten trónja, addig a föld Isten zsámolya (Iz 66,1; Mt 5,34–35). A zsidó és keresztény hagyományban a föld a menny, a spirituális szféra ellentéte; ebben az értelemben a tökéletlenség, az anyagi és az emberi régió, valamint a termékenység kifejezője. Az Úr belőle alkotta meg az embert és a többi élőlényt, s gazdagságát az embernek ajándékozta (Ter 1,24–31). Az élet kezdete, ahová a test végső nyugalomra tér meg a halál után: „Ádám gyermekei nehéz igát húznak, / attól a naptól, amikor megszülettek, / míg vissza nem térnek mindenek anyjához” (Sir 40,1). Mint menedéket adó és tápláló anya, az Egyház jelképe. • Az alkímiában a prima materia egyik neve. A hermetikus hagyományban a „föld próbája” a Pokolba való alászállást jelenti, amelyet az akrosztichonként értelmezett VITRIOL szó is kifejez: Visita Interiora Terrae Rectificando Invenies Occultum Lapidem (A Föld mélyének
látványát értelmezve találod meg a titkos követ). • A misztikusok, köztük a XVIII. sz.-i Swedenborg számára a homo duplex, az ember kettős természetének anyagi oldala. A rózsakeresztesek a Földet, az ég párhuzamaként, kilenc rétegből és egy központi magból állónak képzelték el. • A pszichológiában a föld a tudatosság kifejezője, a tudat konfliktusainak színhelye. • A magyar néphagyományban élet és halál képe; a halottat és az újszülöttet egyaránt a földre helyezték. • Blake költészetében a Bukott Ember és a Bukott Természet jelképe (A Tapasztalás dalai; Bevezetés, A Föld válasza), másrészt minden energia kezdetéé
(Menny és Pokol násza). Wordsworth nagy koporsóként írja le a földet A képzelet dalai XI. versében. Vörösmarty Földi menny c. versében a mulandóság kifejezője: „a föld úgyis elveszendő, / Elveszendők, akik rajta élnek.” Ady Endre A föl-földobott kő c. költeményében a föld a hazával azonosul. Kosztolányi A földön c. versében – amelynek mottója Byront idézi: „To love the earth” – az életadó, majd a halálban nyugalmat adó földanyát szólítja meg. reke, rpor [K. J.]



főnix: Mitikus madár, amelyet az egyiptomiak a benu hieroglifában szürkegémként (rgém), majd a későbbi korokban rsas, fácán vagy rpáva alakjában, színes tollazattal, feje körül sugárkoszorúval, hegyen állva vagy pálmafán ülve ábrázoltak. A Halottak Könyve az örök megújulás madarát Ozirisszal azonosítja (rOzirisz/Szarapisz). • Kínában a császárnő emblémája, míg a császáré a rsárkány.
Főnix, hátán a császárnővel (kínai festmény, Kr. e. II–I. sz., Szung dinasztia).
Egyike a négy szent élőlénynek (a sárkány, a rteknős és az regyszarvú mellett). A szent főnixpár a tökéletes kormányzás (Su king [Írások könyve], I. 5,9). • Az antikvitásban mint tűzben elégő, hamvaiból, poraiból megújuló lény, az idő vagy az újjászületés. Számos ókori szerző leírja legendáját (Hérodotosz, II, 73; Tacitus: Annales, VI. 28; Plin. Nat. hist., X. 2). Szoláris madár; halála és újjászületése a rNap halálának és feltámadásának képe, így sorsa a görög-római mitológiában a Nap városához, az egyiptomi Héliupoliszhoz (egyiptomi neve: Junu, a rRé-kultusz központja) kapcsolódik. A történetet Ovidius is megörökítette (Met., XV. 392–407). Akárcsak az egyiptomi napisten, Ré lelkének tekintett benu-madár, úgy a főnix megjelenését is időszakosan várták, élettartamát különbözőképpen adták meg. A császárkorban a római birodalom örök fennmaradását jelentette. • A keresztény kultúrában az időszakos megjelenés és a korszakos újjászületés, az örök élet és feltámadás jelképe. Krisztusszimbólum, az „igazságosság Napja”. A hellenisztikus zsidó drámaíró, Ezekielosz Exodosz c. tragédiája leírja az Elim oázisban megjelenő



madarat, csodálatos színes, hatalmas lénynek ábrázolva. Ez a madár-jelenés feltehetően a Bibliában elbeszélt fürj-csoda átírása (Kiv 16,13; Szám 11,31). A leírást átvette és újabb elemekkel gazdagította PszeudoEusztathiosz Hexaémeron-kommentárja (PG 18;729 D–32A), amelyek részben megvoltak már a zsidó pszeudoepigráfiában (Báruk apokalipszise), ahol a főnix a Nap és a földi világ között kiterjeszti szárnyát, hogy megvédje az emberiséget a Nap bosszújától, amely méltatlankodásában sugaraival el akarja pusztítani az embereket bűneik miatt. A számos csodás tulajdonsággal leírt madár szerepe Isten irgalmasságának képviselete. Az 1. Kelemen-levél (25) közli a főnix mítoszának legkorábbi keresztény változatát, amelyben a feltámadás és Krisztus jelképe. Eszerint a főnix Arábia tájain élő, egyedülálló, pártalan (monogenész) lény, amelynek élettartama ötszáz esztendő. Megérezve halála közeledtét, tömjénből, mirhából és más illatszerekből készít fészket, amelyben elégeti magát. Bomló testéből féreg kel ki, amely felnőve, megtollasodva, elődje csontjait a fészekkel együtt az egyiptomi Héliupoliszba viszi, ahol a Nap oltárára teszi. A féregből kikelő madár értelmezése kettős; egyrészt ez a filogenezis szimbolikus ábrázolása, amikor a törzsfejlődés során a hüllőből a szárnyas hüllőn keresztül madár fejlődik, másrészt ez a precessziós ciklusban (a világkorszakok közül) a Skorpió jegyének születése, amelyben a madárkígyó-jegy a Nap halálának és feltámadásának a képe, a korszakos újjászületésé, az örök életé és feltámadásé. Történetét ismeri a III–IV. sz.ban keletkezett szír Didaszkalia, a Physiologus, feldolgozza Lactantius De ave phoenice c. költeménye, példázatként szerepel a IV. sz.-i keresztségi és halotti beszédekben. Ezután már nemcsak a feltámadás szimbóluma, hanem az egész üdvtörténetet átszövő korszakos Logosz-theophaniákra értik. • Az ókeresztény művészet alkotásain ábrázolták emblémaszerűen, vagy a vértanúk sora mögött pálmafán ülve (Kr. u. VI. sz., Ravenna, San Apollinare Nuovo), ahol a vértanúk tanúságtétel általi újjászületésének szimbóluma (rpálma/datolyapálma). Hénoch könyvében a főnix angyal alakot ölt, a Báruk-apokalipszisben a föld őre. Ábrázolásának ikonográfiai elemei eredendően hasonlók voltak a páváéhoz; síremlékeken mindkettőnek ’romolhatatlanság’ és ’halhatatlanság’ volt a jelentése, így igen sok ábrázoláson megkülönböztethetetlenek. A teológiai erények közül a Remény allegorikus alakjának attribútuma. A bizánci birodalom egyik emblémájául választotta; ebben a jelentésben a birodalom örökös fennmaradását, ciklikus megújulását hivatott kifejezni. • Az alkímiában a



bölcsek kövének egyik elnevezési formája (rbölcsek köve). • A középkortól kezdődően szerepel Debrecen címerében, majd 1909-től a magyar református egyházéban is; az Istenhez való vágyódás jelképeként.
A magyar református egyház címere, tetején a főnixszel.
• A régi magyar irodalomban Zrínyi a hősi családi hírnév újjáéledését példázza a főnix-jelképpel: „Mint phoenix hamubul költi nemzetségét: / Ugy okossággal ez megtartja hiredet” (Szigeti veszedelem, II. 86). Babits In Horatium c. művében a folytonosan változó, elmúló-újjáalakuló világ: „Szüntelenül lobog / főnix-világunk.” rmadár [V. L.]
frigyláda: A zsidóság számára a „bizonyság, a szövetség” ládája, az isteni jelenlét szimbóluma. Tartalmazza a két összetört törvénytáblát, Áron vesszejét és egy edényt, amely azzal a mannával van tele, amellyel a nép a sivatagban táplálkozott (rÁron vesszeje, redény). Formáját, anyagát és tartalmát pontosan meghatározza az Úr, s rMózes eszerint építi meg (Kiv 37,1–9). Az isteni védelem záloga volt, ezért a zsidók magukkal vitték vándorlásaik és harcaik során. Amikor nagy pompával Dávid palotájába szállították, a szekeret vonó ökrök megbillentették a frigyládát, aki pedig segítségképpen megfogta, holtan esett össze (2Sám 6,6–7), mivel a szent, az isteni érinthetetlen. Aki ezzel szembeszegül, annak az Úr haragjával és büntetésével kell szembenéznie. A letelepedés után a szent sátorban, majd Salamon jeruzsálemi templomában helyezték el (rsátor, rtemplom). Híres frigyláda-ábrázolásokként tartják számon a római Traianus-oszlopon (elkészült Kr. u. 114-ben) és a Titus-diadalíven (Kr. u. 81) található



domborműveket. A klosterneuburgi oltár zománcképei között is látható frigyláda-ábrázolás (XII. sz.). • A kereszténységben az roltár előképe: „Frigyládát emel oltárává, ím, a keresztfa” (a saint-denis-i apátsági templom egyik üvegablakának felirata, Suger könyve a kormányzása alatt történtekről, 34). A magyarországi barokk művészet európai viszonylatban is kiemelkedő alkotása a
győri Frigyláda-emlékmű (1731).
• Modern értelmezésben is szövetséget jelöl, pl. Ady Küldöm a frigy-ládát c. versében. rGrál, rszentségtartó [A. B.]
fújtató: A fémkohászok, a kovácsok és az alkimisták a tűz táplálását szolgáló eszköze. Mivel a kovács teremt, alakít, az ősi népek az istenek segítőtársaként tisztelték (rfémek/fémmegmunkálás). Szerszámait – a fújtatót, a kalapácsot és az üllőt – élő csodatárgyaknak tekintették, s úgy tartották, mágikus, varázsos erejüknél fogva maguktól dolgoznak (rkalapács). • A bráhmanizmusban a fújtató a fával és a bárddal együtt a tűzisten attribútuma. • A Tao Te kingben a légtér jelképe: „Az ég és föld közötti tér, / akár a fújtató” (5). A kínai alkimisták is használták: „Csodás egy műhely a nagy Természet [...] Az ég: fújtató, a föld: nyílása” (Li Tajpo: Első próbálkozásom az élet varázsitala főzésében). • William Blake a fémöntés eszközeit az ember fiziológiájához hasonlítja: a fújtatók a tüdők (Milton). rkohó, rtűz [L. A.]
Furiák: rErinnüszök/Furiák



furulya: rfuvola/furulya/síp
fuvola/furulya/síp: Fából és fémből készíthető fúvós hangszerek. A furulyát és a sípot függőlegesen, a fuvolát pedig haránthelyzetben tartják. A legrégebbi hangszerek közé tartoznak. Már az őskorból is maradtak fenn csontfurulyák. Fallikus szimbólumok, pl. olyan ábrázolásokon, amelyeken szerelmespár látható, s mellettük egy férfi fuvolán játszik. Néha a kín és a szélsőséges érzelmek kifejezői. • A kínai mitológiában a fuvola a harmóniát jelképezi. Egy legenda hangjának természetfelettiségét fogalmazza meg; általa születnek a felhők, a könnyed szellő és a főnixek. A vasfuvola taoista hangszer, amely elmetszi a felhők gyökerét és széthasítja a sziklákat, ami jól mutatja a villámmal és az esővel való kapcsolatát, termékenységi jelentését (rvillám). • A hinduizmusban Krisna (rVisnu) fuvolája az örökkévalóság hangja, amely az időben élőkért sír. • Az iszlámban a nádfuvola, amelyen a kerengő dervisek játszanak szertartásaikon, az isteni forrásától elszakított és oda visszatérni kívánó lélek. • A görög-római korban használatos hangszer nem szigorú értelemben vett fuvola volt, hanem inkább nádsíp, latinul tibia. Fuvolakísérettel az elégiákat adták elő. A nádsíp Euterpének, a sziréneknek és Kübelének az attribútuma. A mítoszok szerint rPallasz Athéné készítette, de a szatüroszok hangszere lett (Ovid. Fasti, VI. 693–710). Marszüasz végzetét ez a hangszer okozta, mivel Apollónnal való zenei versengésében Apollón győzedelmeskedett (Ovid. Fasti, VI. 697–710). A mítosz a művészet magasabbrendűségét hirdeti a mesterség felett (rApollón/Apollo, rszatüroszok/faunusok). Hermész is sípon játszott, amikor zenéjével elaltatta Argoszt (rArgosz/Argus). A pánsíp, azaz a szürinx a pásztorok hangszere volt a régi görögöknél. A pásztori élet, a természet egyetemes harmóniájának szimbóluma: „Pásztori múzsámat lehelem csak e lágyszavú sípba” (Vergilius: VI. ecloga, 8) (rpásztor). A Szürinx nimfát szerelmével üldöző árkádiai pásztoristen, Pán találta föl e hangszert, mellyel megörvendeztette az isteneket és az embereket. A nádsípon játszó Pán és Apollón versengésében Midasz Pán muzsikáját ítélte szebbnek, s Apollón ezért büntette szamárfüllel (Ovid. Met., XI. 153–179) (rPán/Faunus, rfül). Sípon játszott Daphnisz és Polüphémosz pásztor is. • A fuvola a zene, s általában a művészet varázserejének és erényt, boldogságot terjesztő hatalmának kifejezője Mozart és Schikaneder A varázsfuvola c. operájában. A világharmónia szimbóluma: „Ez a fuvola többet ér aranynál s koronáknál, / Hiszen az



emberi boldogságot / s a megbékélést terjeszti” (I. 8.). A varázsfuvola eredete is jelképes: Pamina apja ősi tölgy gyökeréből faragta villámló viharban „egy bűvös órán”. Tehát anyagában s elkészítésének idejében is isteni erő nyilvánult meg. A fensőbb világot jelképező Tamino hangszere a varázsfuvola, a materiális világhoz tartozó Papagenóé a pánsíp. • Juhász Gyula A varázsfuvolás c. versében a bűbájos fuvolás a halálba hívja az őt követőket. Ugyanez a jelentés, a halálba vezető bűvölés jelenik meg a hamelni patkányfogó legendájában és Arany Tengeri-hántás c. balladájában is. rhangszerek, rzene [P. I.]
fű/füvek: Az alacsony, lágyszárú, keskeny levelű növén az alázatosság, az alárendeltség, a szerény észrevehetetlenség szimbóluma. Gyors és bőséges gyarapodása révén a bőség, ciklikus pusztulása miatt az enyészet és mulandóság kifejezője. A füvekhez kötődik a hosszú élet és az egészség gondolata (forrasztófű, gyógyfű, az élet füve). • A sumer költészetben is szerepel az élet füve; pl. A nagy égből a nagy föld felé c. eposzban Innin istennőt az életadó fű és víz támasztja fel az alvilágban (250). Az akkád Gilgames-eposzban Gilgames megszerzi az élet füvét, de egy rkígyó elrabolja tőle, s bőrét levetve megfiatalodik. • A rómaiaknál a fűkorona adományozása a katonai erények legnagyobb elismerése volt. A pásztorok vitájuk végén földből kitépett füvet nyújtottak át a győztesnek. • Az Ószövetségben a friss, sarjadó fű az igazak újjáéledésére utal (Iz 66,14). A fű jelenti még az emberi sorsot, „Az ember napjai a fűhöz hasonlók” (Zsolt 103,15). A gyorsan elszáradó fű az elmúlásnak (2Kir 19,26) és az ellenséges hatalmak megsemmisülésének is jelképe. • A fű jelenti a meghódolást is. A nomád hódító a meghódított területen elsőként vizet és fűcsomót kér a legyőzöttektől. Anonymus Gesta Hungarorumában rÁrpád vezér a Tisza és a Bodrog vidékének meghódítását követően vizet és fűnyalábot kér az ottlakóktól. A magyar népmesék közül az „égig érő fa”mesetípusban a táltos élesztő- vagy forrasztófűvel kelti életre gazdáját. József Attilánál a rfa ’világtengely’ jelentésével összefüggésben a világ legkisebb részleteiben, az egyéni létben is megnyilvánuló kozmikus törvényszerűség kifejezője: „Légy egy fűszálon a pici él / s nagyobb leszel a világ tengelyénél” (Nem én kiáltok...). rgyógynövények [K. J.]
füge/fügefa: Mediterrán vidékeken honos gyümölcsfa. Délkelet-Ázsiában a hatalmat és az életet jelenti. A hindu mitológiában világfa, rVisnu és rSíva



fája. A buddhisták szerint Gautáma egy fügefa alatt világosodott meg, vált Buddhává, ezért bódhifának, a megvilágosodás fájának is nevezik a fügefát, és Buddhát is ábrázolják fügefaként (rBuddha).
Bódhifa (sztúpa-dombormű, Bharhut, Kr. e. II–I. sz.)
• Az iszlámban a menny fája. • A görög és a római kultúrában Dionüszosznak, Priaposznak, Hermésznek, Zeusznak és Szilénosznak szentelték. Fallikus jelkép, a termékenységre utal. Egyes római regék szerint rRomulus és Remus egy fügefa alatt született (ficus ruminalis), ezért az ikeristenségeket sokáig egyéves fügefa alatt tisztelték. • A zsidóknál a béke, a virágzás, a bőség s a szőlőtővel együtt rIzráel jelképe. A teremtéstörténet tiltott fája (Ter 3,4–7) egyes bibliamagyarázatok szerint nem alma-, hanem fügefa (ugyanígy a gnosztikusoknál) (ralma/almafa). • Az Újszövetségben Jézus elátkozza a terméketlen fügefát, amely a keresztény értelmezésben a Megváltóban nem hívő zsidóság, ill. a terméketlen tudomány jelölője (Mt 21,18–22; Lk 13,6–9). A Physiologus a repedezett fügét, amelynek sötét belsejéből hangyák másznak ki, Krisztus oldalsebével azonosítja. Ahogy a rlándzsa Krisztus oldalát átszúrta, és sebéből áradt a fény a sötétségben élő emberekre, úgy jutnak világosságra a hangyák. A gyümölcs édessége miatt Szentlélek-jelkép, de utalhat Mária szüzességére is. Ugyanakkor a füge mint obszcén gúnymozdulat a Passióhoz tartozik; a Krisztust gúnyoló tömeg jele. rfa [K. Zs.]
függöny/kárpit: A függöny elválaszt; elrejt, ill. elfed valamilyen titkot. Az ókori keleti misztériumvallásokban az istenek képeit függöny takarta el. A



perzsa uralkodók alattvalóik elől függöny mögé rejtőztek, amely a mennyet a földtől elválasztó eget szimbolizálta. • A keleti udvarok ceremóniájára vezethető vissza az Isten trónját takaró függönyről való zsidó elképzelés, továbbá a jeruzsálemi Templom függönye is. Isten parancsára rMózes a Szentek Szentjét, ahol a frigyládát őrizték, függönnyel választotta el a szentély többi részétől (Kiv 26,31–33). Ennek emlékét őrzi a mai zsinagógák keleti falán lévő, függönnyel elválasztott frigyszekrény a tóratekercsekkel. A szentélybe csak a főpap mehetett be, évente egyszer, az engesztelés napján (Lev 16,2). A jeruzsálemi Templom függönye Jahve hozzáférhetetlenségét szimbolizálja; Philón magának az univerzumnak, mások a menny leplének, az égnek a képét látják benne (rtemplom). Az Iz 40,22 az eget a függönykárpittal azonosítja (rszövés/szövet). • Az Újszövetség a keresztrefeszítés összefüggésében utal a jeruzsálemi Templom függönyére: „Erre a templom függönye kettéhasadt” (Mt 27,51; Mk 15,38; Lk 23,45). A kárpit kettéhasadása a világrend megbomlását fejezi ki. A teológusok ezt a helyet úgy értelmezik, hogy a kereszthalál pillanata egyúttal reveláció, az Ótestamentum titkainak beteljesedése. Pál apostol utalásai a jeruzsálemi Templom függönyére többféleképpen értelmezhetők (Zsid 6,18–20; 10,19–21). Kifejeződik bennük az a gondolat, hogy Krisztus megszüntette Isten hozzáférhetetlenségét; a kárpit kettéhasadásával megszűnt az akadály az Istenhez vezető úton. A Zsid 10,20 a kárpitot Jézus testével azonosítja: „Ezt az élethez vezető utat a függönyön, vagyis saját testén keresztül nyitotta meg nekünk.” • Az apokrif Jakab-ősevangélium elbeszélésére támaszkodnak az ún. fonó Madonnaábrázolások. Jakab szerint ui. a jeruzsálemi Templom kárpitja felfeslett, és a legerényesebb szüzeket kérték meg az anyagához használandó fonal újrafonására. Az Angyali üdvözlet pillanatában Mária tehát az Ó- és Újszövetséget „fonja” egybe (rfonal/fonás). • A kései antikvitástól kezdve istenek és uralkodók attribútuma a függöny, amely amellett, hogy a képi kiemelés eszköze, a (gyakran mennyei) hatalom szimbóluma is. Síremlékeken evilág és túlvilág határa, a halott apoteózisának kozmikus képe. Auktorportrékon az isteni inspirációra, néha magára az allegóriára utal (pl. Simone Martini: Allegoria Virgiliana, 1340, Milánó, Biblioteca Ambrosiana). Evangélisták ábrázolását azért kíséri olyan gyakran függöny, mert ők a kereszthalál pillanatában revelálódott igazság hirdetői (Codex Aureus, Stockholm). A Krisztus születése- és a Mária gyermekéveljeleneteknek is gyakori motívuma, hiszen a Születés, az Ige testté válása is



reveláció (1Tim 3,16; Zsid 10,20). Az rAngyali üdvözlet ábrázolásán gyakori függöny-motívum a megtestesülés csodáját fedi fel (Grünewald: Isenheimi oltár, Angyali üdvözlet-tábla, 1513–1515 között, Colmar, Musée d’Unterlinden). A barokk korszak képeire az illuzionisztikusan festett függönyök a jellemzők. Ezek növelik a művek értékét, mintegy becsességük jele, egyúttal az ábrázolt jelenetek intimitását, titokzatosságát is fokozzák. Elválasztják és összekötik a néző és a kép világát (Rembrandt: A Szent család, 1646, Kassel, Staatliche Kunstsammlungen Gemaldegalerie). • Az iszlám hagyományban a Kába-szentélyt fedi sötét kárpit, amelyet évente cserélnek (rkocka). • A tarot II. lapja, a Nőpápa könyvet tartó, koronás nőalakot ábrázol, aki mögött a függöny a világ lényegét rejti (rkártya). • A „vasfüggöny” kifejezésben, amely Európa keleti és nyugati felének a II. világháborút követő éles elhatárolódását jelezte, szintén a függöny elválasztást kifejező szimbolikája jelenik meg. (régtájak) rfátyol/lepel [Eö. A.]
függőón: ringa/függőón
fül: A kommunikáció befogadó szerve, a figyelmet, az emlékezetet fejezi ki; szellemi tevékenységre, nem kizárólag passzivitásra utal. Szimbolikája érintkezik a spiráléval és a kagylóéval, vagyis a vulva-szimbólumokkal; ez magyarázza a fülből való születés mítoszát. A kilyukasztott fül elkötelezettséget és birtokbavevést, ill. fogadalmat fejez ki. • Egyiptomban a jövendőre utal. Különbséget tesznek a jobb és a bal fül jelentése között, előbbi az élet, utóbbi a halál (rjobb és bal).



Egyiptomi imádság-sztélé, amelyet Nebethetepet istennőnek, az imák meghallgatójának szenteltek.
• Kínában a hosszú fülnek van szimbolikus jelentősége. Hősöknél, kiemelkedő személyiségeknél a bölcsességet és a halhatatlanságot jelzi. • Az antikvitásban a hegyes fül mint állati vonás rPán/Faunus és a rszatüroszok/faunusok ismertetőjegye. A görög Midasz király attribútuma a szamárfül, amely a rossz zenei ízlés, a butaság jelképévé vált (Ovid. Met., XI. 153–179) (rfuvola/furulya/síp). A püthagoreusok szerint a fül különleges formája az isteni ihletettségre utal. • Az átszúrt fül az Ószövetségben az örök rabszolgaság jelképe (Kiv 21,5–6; MTörv 15,16). Isten füle kifejezi mindentudását és imára irányított figyelmét: „Az Úr szeme az igazakra tekint, füle meghallja kiáltásukat” (Zsolt 34,16). A fül ugyanakkor az ember figyelmét, Isten szavának meghallását és az annak való engedelmeskedést is jelenti. Az Ószövetség papszentelésein a fület is megkenték áldozati vérrel (Lev 9,23–24) (rvér). • A keresztény művészetben az rAngyali üdvözlet egyes ábrázolásain a Szentlélek fehér rgalamb/gerle alakjában Mária füléhez repül; ez jelzi Krisztus fogantatását: „Fülön át és lelkén át / szállt be a szent testébe” (A Szent Szűz anyaságáról, gall-latin himnusz, XIII. sz.). A szellemi táplálás és a reveláció szimbólumaként a szentek és próféták tanításainak befogadására utal: „Akinek van füle, hallja meg” (Mt 11,15). A hallás elengedhetetlen a hithez és az üdvösséghez: „A hit tehát hallásból fakad, a hallás pedig Krisztus tanításából” (Róm 10,17). Aquinói Szt. Tamás is ebben az értelemben hangsúlyozza a hallás hitbéli szerepét: „Szem, ízlés, tapintás megcsalódhatik: / de a hallás Rólad hittel biztosít” (Éneke Krisztus testéről). • A lutheri reformáció szembeállította a katolicizmusra jellemző látványorientált, szemnek szóló kultuszt az általa magasabbrendűnek tartott hallással: „az igazi hit becsukott szemekkel jár, Isten szavára figyel, követi a szót...” (Luther Jónásról szóló prédikációja). Az irodalomban is megjelenik a fül és a szem oppozíciója: Shakespeare Lear király c. drámájában Gloster csak azután „lát” tisztán, amikor már csak a fülére támaszkodhat: „botlottam, míg szemem volt” (V. felv., 1. jel.). rszó/ige, rzene [K. J.]
fülemüle: rcsalogány/fülemüle



fürdés: A vízbe merítkezve végzett mosakodás már az ókortól kezdve teljes testi és átvitt értelemben lelki megtisztulást fejez ki: megszabadít a bűntől, a múlttól, a földitől. Minden ókori kultúrában hozzátartozott a vallási szertartásokhoz az azokat megelőző fürdés, tisztálkodás. Tertullianus ekképpen említi: „Némely beavatást vízzel végeznek, mint Isisét vagy Mithrasét; bizonyos mosakodások után vonulnak isteneik elé” (A keresztségről, V. 1). Ez a megtisztulás biztosította, hogy a szentségekhez járuló se testével, se lelkével ne szennyezze be a szent helyet, ill. szertartást. A hinduk a Gangesznél végzik megtisztító szertartásukat (rfolyó). • Az Újszövetségben Keresztelő Szt. János keresztelési szertartása nem csupán a fej vízzel való megérintését jelentette, hanem a teljes megmerítkezést, amelynek Jézus is alávetette magát (Mt 3,11–17). Ez az újjászületés kezdete. Erre utal a keresztelőmedencéhez, a szenteltvízhez kapcsolódó szertartás is. A Mária születését megjelenítő ábrázolásokon a bizánci eredetű fürdetés motívuma a megtisztulás, a keresztelés jelentéseit hordozza.
Jelenetek a Szent István-legendából (Géza álma, István megkeresztelése, István koronázása, A megtérő magyarok keresztelése) (Vásári Miklós prépost kódexe, XIV. sz., a padovai káptalan könyvtára).
• A katolikus egyház tanítása szerint a bűnök megvallása, a gyónás és az ezzel járó feloldozás egyenértékű a lélek fürdőjével, amely a bűnbánat könnyeivel törli le a bűn foltjait. A mártírium vérben mosdás és vérrel való keresztelkedés (rvér). Szemben a germán hősök sárkányvérfürdőivel, amelyek védelmet nyújtottak minden fegyver ellen, a mártírok



vérkeresztsége éppen az evilág felé való kiszolgáltatottságot és a túlvilági érdem elnyerését példázta. Az ókeresztény időkben a római társadalom közfürdői a bűn, a luxuria, az eltékozolt élet jelképeként negatív jelentéssel bírtak a megtértek számára. • Az alkímiában a két alapanyag, a rkén és a rhigany oldódását a rkirály és királyné „közös fürdőjeként” ábrázolták.
Alkímiai fürdő (metszet egy 1618-as alkímiai traktátusból).
• A reneszánszban az öregeknek az ifjúság kútjában való fürdőzése az élet élvezetére való újjászületésre utalt (Lucas Cranach: Az ifjúság kútja, 1546, Berlin, Staatliche Museen). A fürdés erotikus jelentést is kaphat a meztelen emberi, női test érzéki szépsége révén. Az európai művészetben a Zsuzsanna fürdőzését kileső vének bibliai történetének ábrázolása és Betsabé fürdője a női test szépségének megjelenítője (Tintoretto: Zsuzsanna a fürdőben, 1550, Párizs, Louvre; Rembrandt: Betsabé, 1654, Párizs, Louvre). A mitologikus témák közül a nimfák és Diana fürdőzése is ezt a jelentést hordozza (Boucher: Diana fürdője után, 1742, Párizs, Louvre). • Az 1592-es Csízió, az az magyar planétás könyv május havi illusztrációja fürdést ábrázol a következő jó tanács kíséretében: „Gyenge meleg feredőc vér vételec illnec é hóban, / Sállyáról borodat, szép vigassággal igyad.”



Fürdés, illusztráció május hónapjához (Csízió, Kolozsvár, 1592, Bp., MTA Kézirattár).
• Balassi Kiben az C¶lia feredésének módját irja meg c. versében és
Csokonai A’ Feredés c. művében szintén az erotikus jelentés jelenik meg. József Attila Ódájának Mellékdalában a fürdés a társra és otthonra találásra utal; a boldogságban való megújulás jelképe. • A pszichoanalízis a fürdés képzetében az anyaméhbe való visszatérést látja. Ebben az értelemben szerepel József Attila Zöld napsütés hintált... c. versében. rkút, rvíz [K. Zs.]
füst: Égéskor keletkező, felszálló, korommal kevert gáz. A rföld és az rég közötti kapcsolat jelképe; az ember imáját, hódolatát viszi fel az égi istenekhez. A lélek felemelkedésének képszerű kifejezése. A védikus tűzoltár funkciója is ezzel áll összefüggésben. Kínában, Tibetben és Indiában a holttest elhamvasztásával a lélek füstként száll az égbe (rmáglya). • Az Ószövetségben az Isten Sínai-hegyen való megjelenésének egyik jele: „Az egész nép hallotta a mennydörgést, a villámlást, a harsonazengést és látta a füstölgő hegyet” (Kiv 20,18). Az égőáldozat füstje az Istennel való kapcsolatteremtés egyik módja (Ter 22,2; Jób 1,5; 1Kir 18,38) (ráldozás/áldozat). Ugyanakkor felidézheti a mulandóságot (Zsolt 37,20; 102,4), jelentheti a haragot; a Gonosz attribútuma. A tömjénfüst a papi funkció emblémája: az imát emeli az ég felé, ezért ajándékoznak a háromkirályok tömjént a gyermek Jézusnak (rtömjén). Új pápa választását fehér füst jelzi. • A néphagyományban a füstölés a Gonosz elűzésének, távol tartásának egyik módja. • Dante Isteni Színjátékában a Gonosz



megjelenésének kísérőjelensége (Pokol, XXV. 92–93); a haragvók büntetése a Purgatóriumban fekete füstfelhő. Ady A kezek bábja c. versében szivarfüstöt küld a sorsirányító „kezek” felé, s ez a füst az önmagát feláldozó lét megjelenítője. Vaszary János Aranykor c. festményén a füst szakrális jelentése idéződik föl (1898, Bp., MNG). roltár, rtűz [B. M.]
fűzfa: Nedves helyeket kedvelő, lecsüngő ágrendszerű fa. Lefelé hajló ágai révén a gyász, a szomorúság jelképe („szomorúfűz”). A zsidó hagyomány szerint a babiloni fogságba hurcolt zsidók sírva emlékeztek hazájukra, s hárfáikat fűzfákra akasztották (Zsolt 137,2) (rhárfa). • A protestáns, elsősorban református sírszimbolikában a gyász és halál jelképe; a fejfák, sírkövek gyakori motívuma. • Petőfinél is megjelenik ez a hagyomány: „Kisfurulyám szomorúfűz ága, / Temetőben szomorkodik fája”
(Kisfurulyám szomorúfűz ága...); Arany János A pusztai fűz c. versében a sivár, reménytelen sors példájaként írja le (rpuszta). Ady az ószövetségi jelentésre utal: „Babilon sötét vizeinél ülve / Akasztom hárfám szent, szomorú fűzre” (Mammon Szerzetes zsoltára). • Mint az asztalos- és ácsmunkákra kevéssé megfelelő faanyag, az értéktelenség, a silányság kifejezője. Ebben az értelemben szerepel Juhász Gyula Magyar epigrammák, A fűzfapoéta c. versében is. rfa [Ú. E.]
G
gabona/búza: Lisztes magvú gazdasági növény. A rmag általánosabb jelentéskörével összefüggésben a gabona elsődlegesen a termékenységre utal. Mivel a magvak a növény pusztulásakor széthullanak, majd újrasarjadnak, az élet és halál egybefonódását, a halál utáni újjászületést is jelzik. A gabona a természet körforgását fejezi ki: a földből a Nap és a víz ereje által kibontakozó életerőt, és a földbe hullást, a megsemmisülést. Már az első földművelő kultúrákban ebben az értelemben szerepelt; a termékenységi varázslások, a házassági áldozatok, a temetési szertartások fontos része volt. Ez a magyarázata annak is, hogy az aratóistenségek és az anyaistennők mellett a meghaló és feltámadó istenek egyik legfontosabb attribútuma a gabonamag, a gabonakalász. Mint alapvető táplálék, létfeltétel, számos kultúrában az élet, a bőség, Isten jelenlétének kifejeződése. • Mezopotámiában az égi istenek ajándéka (Hogyan jött a gabona Sumerbe?, 3–4). A juh és a gabona teremtését elbeszélő sumer



költeményben maga a bőség és az élet: „A juh és a gabona fénylőn jelentek meg. / Az égben náluk található a bőség, / az Országban náluk található az élet lehellete” (Juh és gabona) (rbárány/juh). • Egyiptomban Ozirisz újjászületését szarkofágba ültetett csírázó gabonamagvak szimbolizálták. Plutarkhosz ismerteti a gabona földbe vetésével, „halálával” és újrasarjadásával összefüggésbe hozott mitikus hiedelmet, amely az egyiptomi meghaló-feltámadó istenség rítusaiban központi szerepet játszott: „amikor az elvetett mag a földben rejtőzik, Oszirisz el van temetve, de tüstént feléled és újból megjelenik, amikor a csírázás megkezdődik” (Iszisz és Oszirisz, 65) (rOzirisz/Szarapisz). • A görögöknél Démétér, a föld termékenységét biztosító istennő kultikus megszólításai közé tartozott a „terméshozó” és a „gabona” szó. Leánya, Perszephoné alvilági tartózkodását és tavaszi visszatérését ekképpen jelenítették meg: egy télen eltemetett gabonakalászt csírázáskor kiástak, ezzel jelképesen kiszabadították Perszephonét Hadész birodalmából, és biztosították a föld újbóli termékenységét (rDémétér/Ceres, rPerszephoné/Proserpina). A két istennő történetéhez a görög kultikus élet egyik fontos ünnepe, az eleusziszi misztériumok kötődtek, amelynek őszi és tavaszi ünnepei során Attika földműves lakosai a föld termékenységét kívánták biztosítani. Egyben a lét és a születés, a termékenység és a halál misztériumában szándékoztak részesedni, amelyet a gabona őszi földbe hullása és tavaszi sarjadása fejez ki. Kis-Ázsiában rKübelé istennőnek áldozták. A meghaló-újjászülető istenség, rAdónisz kultuszában az ún. rAdónisz-kert egyik alkotóeleme a gabonamag. • Ókori eredetű az az asztrológiai hagyomány is, amely szerint a rSzűz csillagkép nőalakjának kezében gabonakalász látható. Tibullus a béke jelképeként említi: „Áldott Béke, jövel jobbodban búzakalásszal” (Elégiák, 1,10.). • A Kalevalában Vejnemöjnen árpát vet, amikor a Föld asszonyához és Ukkóhoz, a fölső Istenhez, a menny esőhozó urához termékenységért könyörög (2. ének). • A Bibliában a földműves rKáin áldozati ajándéka (Ter 4,3), ezért az ábrázolásokon egy búzakéve az attribútuma. A fáraó álmát megfejtő József történetében a bőség és ínség ellentétpárját fejezi ki a dús és a száraz kalász (Ter 41,5–6). Jelképezi Isten áldását (Zsolt 126,5–6) és a messiási ország bőségét: „Gabona árassza el a földet a hegyek csúcsáig” (Zsolt 72,16). • Az Újtestamentumban Jézus példázatában is szerepel: az elvetett, elpusztuló gabonamag, amely majd új, termékeny életre kel, Isten országa. A búza és a konkoly példázatában a gabonamag azokat a hívő lelkeket jelenti, akik az Utolsó ítéletkor



kiválasztatnak (Mt 13,30) (rgyomnövény). Pál apostol a feltámadást példázza vele (1Kor 15,37). A tipológiai szimbolizmus értelmezésében az Istennek szánt szent áldozat, az „első kéve” (Lev 23,10–11) Jézus. Az evangéliumokban szintén szerepel ez a meghaló-feltámadó istenségek mítoszaival rokonítható jelkép, itt rJézus Krisztus megváltó halálára utal: „Ha a búzaszem nem hull a földbe, és nem hal el, egymaga marad, de ha elhal, sok termést hoz” (Jn 12,24). • A középkortól kezdődően a rszőlő mellett a kalász az eucharisztia jelképe, pl. Botticelli Eucharisztikus Madonna c. festményén (1471, Boston, Isabella Stewart-Gardner Museum) az Utolsó vacsora szentségi kenyerére utal. A Madonna-képeken Jézus eljövendő halálát jelzi. Mária-szimbólumként a középkori Mária-kultusz idején terjedt el. Az ún. kalászos Mária-ábrázolások bibliai alapja az Én 7,4. A Szűzanyát magok nélkül termést hozó búzamezőnek tekintették.
Kalászos Madonna (XV. sz., Esztergom, Ker. Múz.).
• Allegorikus ábrázolásokon a búza a nyárhoz kapcsolódik, ekevassal együtt pedig az ezüstkor jelképe (révszakok). A mitológiai tematikájú reneszánsz festészetben Démétér/Ceres attribútuma (pl. Michele Pannonio: Trónoló Ceres, XV. sz., Bp., Szépműv. Múz.). A kötött búzakéve az összhang, az egyetértés szimbóluma. • A magyar néphagyomány archaikus termékenység-varázslásai közé tartozik a Luca-napi (december 13.) búzacsíráztatás, az ún. lucabúza, amely a téli napforduló idejére hajt ki. A magyarság számára különösen fontos gabona a búza; a Tiszántúl középső részein „élet”-nek nevezték. Kölcsey Hymnusában az „ért kalász” a magyarságra áradó isteni áldás. Petőfinél a magyar Alföld



termékenységének, a magyar táj jellegzetességének képe az „Arany kalásszal ékes rónaság” (Hazámban). A széthulló gabonakévét Tompa Mihály az 1848/49-es szabadságharc utáni emigráció szimbólumává tette: „...pusztulunk, veszünk, / Mint oldott kéve, széthull nemzetünk...!” (A gólyához). Ugyanezt a témát dolgozza fel Sárközi György 1931-ben írott Mint oldott kéve c. regénye. Ady A grófi szérűn c. versében a „Szenes kalászok” a zsellérek, koldusok tragédiáját fejezi ki. József Attila Búza c. versében a magyar szegényparasztság reménytelen, kiszolgáltatott helyzetét jelzi: „Verejtékünk egy-egy cseppje / száraz földdel gyúrva egybe / búzaszem a búzaszáron.” raratás [Ú. E.]
Gaia/Tellus: Gaia a görög mitológiában a Földanya, a női princípium; a születés és a termékenység megtestesítője (rföld). Leglényegesebb, elemi teremtő funkcióját jelzi, hogy rögtön a Khaosz után keletkezett, és tőle származik többek között fia és egyben férje, rUranosz (Uranosz/Uranus), az égisten; Zeusz (rZeusz/Jupiter) főisten szülei: rRhea és Kronosz (rKronosz/Saturnus); Pontosz, a tenger istene; valamint a küklópszok, a titánok és az Erinnüszök (rErinnüszök/Furiák) is, akik mindannyian őrzik lényükben anyjuk ősi, vad, khthonikus voltát. Gaia – teremtő funkciójából adódóan – a generációs konfliktusok ősoka is, ezt jelképezi rémisztő külsejű fiainak, a titánoknak Gaia saját unokáival, a gigászokkal szemben folytatott harca (rgigászok). A Kronosz elleni harcban (Hésziod. Theog., 470–486) és a trójai háború kirobbantásában is szerepet vállalt (Hom. Il., I. 5). Teremtő funkciójával összefüggésben az élet alapvető törvényeinek, a világ és a kozmosz rendjének ismerője és beavatottja, a legyőzhetetlenség szimbóluma. Ebben az aspektusában azonosították Themisszel, a törvényes rend és az igazságosság istennőjével (Aiszkhülosz: Leláncolt Prométheusz, 209–210). Az orphikus himnuszokban teremtő ereje révén a boldogok anyja, mindentudó és mindent tápláló örök őserőként jelenik meg (A földhöz). • Az istennő alakja Rómában funkciómegoszláson ment keresztül: a rómaiak Tellusként tisztelték, őt tartották a föld istennőjének. Ő testesítette meg az anyaföldet és a hazát, míg a táplálékkal és élelmezéssel összefüggő feladatok – így pl. a földművelés – a görög Démétér római megfelelőjének, a gabonaistennő Ceresnek jutottak (Verg. Georg., I. 147148) (rDémétér/Ceres). Tellus a termőföld, a lehetőséget magában hordozó női anyag szimbóluma, amely a szántáskor beléje fúródó ekevas, a férfi princípium révén válik termővé (reke). A művelés és szántás, a megsebzés



nélkül, önként termő föld az ősi, romlatlan állapotok és az raranykor képzetéhez kapcsolódott (Hésziod. Erga, 42–120; Lucretius: A természetről, III. 1157–1174; Verg. Georg., I. 121–135). Ceres és Tellus alakjának összeolvadását mutatja a római ábrázolási hagyományban az Augustus Kr. e. 13–9 között épült békeoltárán (Ara Pacis Augustae) látható Tellusdombormű (rföld). Tellus alakja itt politikai tartalommal telítődve a béke áldásait fejezi ki. ranyaistennő [A. D.]
galagonya: A rózsafélék családjába tartozó, rózsaszín vagy fehér virágú, piros vagy fekete bogyótermésű tüskés cserje. Apotropaikus hatású rbokor. A belőle készült rkoszorú viselése szüzességet, tisztaságot vagy csodálatos szűzi fogantatást jelképez. • A görög-római kultúrában nászi virág; Hüménnek, Florának (Khlórisznak), Hekaténak és a római Maiának szentelték; Héra a Khlórisztól kapott galagonya megérintésekor foganta Arészt, a virág itt a termékenység, ill. az apa nélküli fogantatás szimbóluma. Boszorkányság elleni védelmezőként tisztelték. Cserjéje általában a lelkek és a tündérek találkozóhelye. • Weöres Sándor Őszi éjjel... kezdetű versében a lányság megtestesítője. [P. E.]
galamb/gerle: Közepes termetű, kecses madár. A lélek, a harmónia és a tavasz jelképe. Az anyaistennők szent madara. Feminin jellegéből adódóan anyaság-szimbólum; a szerelmi beteljesülést is reprezentálja. • A mezopotámiai kultúrában rInnin/Istar/Astarta istennő attribútuma. • Egyiptomban a halhatatlanság madara. Az ábrázolásokon az életfa ágán ül, csőrében a rfa gyümölcsével. • Az antikvitásban rZeusz/Jupiter (a galamb volt a dódónai jósda jövendőmondó állata) és rAphrodité/Venus attribútuma.
Crispijn de Passe: Vénusz (A hét bolygó c. rézmetszetsorozatból, XVI. sz. vége–XVII. sz. eleje, Bp., Szépm. Múz.).



A szerelemistennő szekerét a hagyomány szerint galambok húzták. Venus küldötte az a két gerle, amely Aeneasnak az aranyághoz vezető utat mutatta (Verg. Aen., VI. 190–197) (raranyág). • A zsidó hagyományban az ártatlanságot, a halál fölött aratott győzelmet, a békét testesíti meg: „A galamb este visszatért Noéhoz és íme, friss olajágat tartott a csőrében... Újabb hét napig várt és ismét kiengedett egy galambot, de az már nem tért vissza hozzá...” (Ter 8,8–12) (rNoé). Áldozati állatként is szerepel (Lev 12,8). • Az ókeresztény művészetben a temetkezési urnákon szereplő, edény szélén álló, abból ivó galambok az élet forrásából ivó lelkekre utalnak.
Theodorus-szarkofág (részlet, IV. sz., Ravenna, San Apollinare in Classe).
A keresztény ikonográfiában a Szentlélek megjelenítője: „Akkor megnyílt az ég, és látta, hogy az Isten lelke mint galamb leszállt és fölébe ereszkedett” (Mt 3,16) (Piero della Francesca: Jézus megkeresztelése, 14481450, London, National Gallery; Jan és Hubert van Eyck genti oltárának A bárány imádása c. táblaképén a Bárány fölött látható, 1426–1434, Szt. Bavo). A Szentháromságot megjelenítő ún. Kegyelem trónusa-képtípuson szintén galamb jelképezi a Szentlelket.



A. Dürer: Szentháromság (rézkarc, 1511).
Az Angyali üdvözlet ábrázolásának változataként alakult ki a barokk képzőművészetben a Mária mint a Szentlélek jegyese-képtípus, ahol a galamb jegygyűrűt hoz a csőrében (rgyűrű) (pl. id. Dorfmeister István: Sponsa Spiritus Sancti 1777, Balf, fürdőkápolna). A római San Clemente apszismozaikján a kereszten látható, a megfeszített Krisztust övező tizenkét galamb az apostolokat jelzi (1130 k.). • Dante Isteni Színjátékában a gerle Paolo és Francesca szerelmére utal (Pokol, V. 82–87). Bronzino A szerelem legyőzi az időt c. alkotásán (1545 előtt, London, National Gallery) a galambpár a szerelmi vágyakozás jelképe. • Népköltészetbeli jelentéséhez hasonlóan Petőfinél is a szeretett nő szinonimája: „Gyere ki galambom, gyere ki gerlicém” (János vitéz). Ady Seregély és galamb c. költeményében tisztaság-jelkép: „Pihés, fehér, szűzi galambként / halok meg szép galambhalállal.” • A „békegalamb” – elsősorban Picasso grafikái nyomán a háborúellenes mozgalom jelképe. rfehér, rmadár, rszárny [N. K.]
Ganümédész: A görög mitológiában Trósz, trójai király és Kallirhé nimfa fia, az istenek pohárnoka, „Zeusz szerelmes választottja” (Pindarosz: Olümpiai ódák, I. 44), a fiúszépség egyik megtestesítője. A mítosz szerint a szép pásztorfiút Zeusz rsas képében ragadta föl az Ida-hegyről az Olümposzra, ahol halhatatlanná tette, így az ő feladata lett Hébé helyett a rnektár töltögetése az istenek lakomáin (Hom. Il., XX. 231–5; Apollod. Mit., III. 12.2; Ovid. Met., X. 155). A mítosz szexuális értelemben a homoszexuális szerelmi vágyat és egyesülést jelképezi (Platón: A lakoma). A Vízöntő csillagképpel is azonosították alakját (Ovid. Fasti, II. 145–152).



• Halhatatlanná avatásának mozzanatában a megújulás és a magasabb szintű létre ébredés gondolata is kifejeződik. Ilyen értelemben eleveníti föl Dante is Ganümédész történetét az Isteni Színjátékban (Purg., IX. 19–33). A világirodalomban Goethe Ganümédész c. versében az Ida-hegyi pásztorfiú alakjában és érzéseiben egy mindent átfogó, elvont szépség felé törekvő, tárgy nélküli szerelmi vágyakozás fejeződik ki. • A képzőművészetben alakja elsősorban rZeusz/Jupiter alakváltozásainak tematikus ábrázolásában kapott szerepet. Így a Ganümédész elrablása-téma számos ókori és későbbi festő és szobrász művén jelenik meg. Egy antik ábrázoláson (Zeusz és Ganümédész, Kr. e. 470 k., Olümpiai Múzeum) a főisten a hóna alatt tartja a fiút. Michelangelo Ganümédész-ábrázolásán a sas a fiút szinte eltakarja, mintegy fölemeli és magába olvasztja (rajz, 1532 k., Róma, Villa Farnesia). Témája megjelenik a barokk festészetben is (pl. Tintoretto, Carracci, Rembrandt, Rubens, Correggio festményein). [A. D.]
gazella: Afrikában és Dél-Ázsiában élő növényevő, szökellve menekülő patás állat. Jelképisége hasonlít az antilopéhoz és a szarvaséhoz. Jelentését főleg az élénkség, a szépség és a gyorsaság tulajdonságai határozzák meg. • Egyiptomban az antiloppal és a kecskebakkal együtt rSzéth attribútuma, a vihar jelképe. • A hindu ikonográfiában rSíva egyik attribútuma, amelyet az istenség különböző ábrázolásain a kezében tart. • Az antikvitásban Artemiszhez (rArtemisz/Diana) társítják. • A kereszténységben az emberi lélekre utal: ahogy a gazella menekül a ragadozó elől, úgy menekül az emberi lélek a Gonosz elől. rszarvas, rvadász/vadászat [K. J.]
Gedeon gyapjúja: Az Ószövetségben Gedeon Izráel nagy bíráinak egyike, akinek kiválasztottságát Jahve a gyapjú csodájával jelezte (Bír 6,36–40). A kizárólag Gedeon gyapjújára hulló rharmat bizonyította, hogy az Úr az ő keze által menti meg Izráelt. • A tipológiai szimbolizmus szerint rSzűz Mária kiválasztottságát jelképezte: „Amikor (Isten) el akarja árasztani mennyei harmatával a világot, először csak Gedeon gyapjára hullatja azt. Amikor meg akarja váltani az emberi nemet, ennek egész árát Máriára bízza” (Clairvaux-i Szt. Bernát: De diligendo Deo). [Ú. E.]
gém: Mocsaras területeken élő gázlómadár. Szoláris jelkép, szimbolikája sok hasonlóságot mutat a rgólya és a rdaru jelképrendszerével. • A kínai kultúrában a fehér gémet a fekete varjúval hozzák kapcsolatba mint a jang



és a jin, a szoláris és lunáris ellentétpár megtestesítőit. • Egyiptomban az ún. benu-madarat (rfőnix) a hieroglifákon szürke gém ábrázolja. Ő a lélek halál utáni első átalakítója, a Nap újjászületésének, az élet megújulásának szimbóluma. Jelzi a Nílus áradását, mivel elhagyja a folyót és a földek felé repül, amikor a folyó kiönt. • Az európai hagyományban az éberséget jelenti, amely könnyen átfordulhat túlzott kíváncsiságba. Az emblematikus hagyomány szerint a gém a nádasban elrejtőzve olyan hangot hallat, mintha nagyon messze lenne, ezért a gyáva, hiú dicsőségre vágyó ember megtestesítője. • Az okkultizmusban vékony és mindenhová behatoló csőre miatt az isteni tudományt ábrázolja. • Ady Megáradt a Tisza és Gémek az Olimpusz alatt c. versében a maradiság kifejezői: „Magyar madarak, sárfaló gémek / Ősek és vének.” rmadár [P. I.]
gerle: rgalamb/gerle
gesztenye: Tüskés burokkal övezett termésükről ismert fafajták, amelyek egyike, a szelídgesztenye termése ehető, a más rendbe tartozó vadgesztenye viszont nem. Mind a bükkfafélék családjába tartozó szelídgesztenye, mind a vadgesztenye Európában a mediterrán vidékekről terjedt el. Mivel a termést védő, tövises burok veszi körül, a szüzesség, a tisztaság, a kísértés feletti győzelem és az erény jelképe. • Fája Kínában a Nyugatot és az őszt, s mivel télen is terem, a viszontagságokban is hű barátot jelenti. rgyümölcs/termés, rmag [P. E.]
gigászok: A görög mitológiában a vadság és a harc, az erő, valamint a káosz jelképei (rkáosz és kozmosz). Hosszú hajjal és nagy szakállal ábrázolják őket; némelyiküknek száz karja és ötven feje van, lábukat pedig gyakran két kígyó helyettesíti, amely a sötétséggel és az alvilági erőkkel való kapcsolatukat mutatja. Hésziodosz szerint Gaiától, a földistennőtől és Uranosznak, az ég istenének a vércseppjéből születtek (Theog., 180–185), s mivel nem ismerték el Zeusz (rZeusz/Jupiter) uralmát, harcot indítottak az olümposzi istenek ellen. A természeti erők romboló hatalmának jelképei, a törvények és a határok áthágásának megtestesítői. Az isteneknek adott jóslat értelmében a gigászok egészen addig legyőzhetetlenek voltak, amíg egy halandó hérosz, Héraklész (rHéraklész/Hercules) segítségével nem sikerült fölébük kerekedni. • Heroizmusa miatt az ókori képzőművészet gyakori témája az istenek és gigászok harca (gigantomachia). A görögség



számára minden félig emberi vagy torz lény – pl. a rgorgók, a rkentaur – és a velük folytatott küzdelem a barbár világgal való szembenállást jeleníti meg, s a fölöttük aratott győzelem a harmónia diadala, az isteni világrend győzelme. Témájuk ezért szerepel gyakran a templomok domborművein (rtemplom). A delphoi Apollón-szentély (Kr. e. 510) homlokzatán a történet narratív megformálása látható, a Parthenón keleti frízén lévő gigantomachia-ábrázolás pedig a görögöknek a perzsák fölött aratott győzelmét is hirdeti. A téma grandiózus ábrázolása a pergamoni Zeusz-oltár fríze.
Alküóneusz, Athéna és Gaia (Kr. e. 170 k., Berlin, Staatliche Museen).
róriás [A. D.]
glória: rdicsfény/glória
gólem: A héber szó megformálatlan tömeget, anyagot jelöl; a jeruzsálemi Talmud szerint jelentheti az anyaméhben formálódó embriót, vagy Ádámot, még lélek nélküli, anyagi állapotában. • A kabbalista hagyományban emberkéz alkotta állatra vagy szent betűk által életre hívott, agyagból formált emberre használták a szót. A XII. sz.-i filozófus, Maimonidész a kifejezést olyan emberekre használja, akik testi vagy lelki értelemben torzak. Ez a fajta teremtés az Isten teremtésének imitálása, s mivel az ember az isteni tökéletességet nem érheti el, a gólem, szemben az Isten alkotta Ádámmal, néma marad (rÁdám). Olyan teremtmény, akinek a homlokára írt emet (’igazság’) szó ad lehetőséget az életre, s akit teremtőjének akarata kormányoz, mivel szolgaságban tartott, rosszra hajló lény (rszó/ige). Saját teremtőjének képmása, egyik szenvedélyének megtestesítője, amely szenvedély (s vele a gólem is) egyre nő, így aztán veszélyessé válhat a gazdájára nézve, eltiporhatja. (Ennek a legendának egy későbbi variációja



Goethe A bűvészinas c. műve.) A gólemmel kapcsolatos legendák elsősorban a wormsi Eleazar rabbiról, a prágai Löv ben Becalél rabbiról és Elija von Helm rabbiról maradtak fenn. • Gustav Meyrink fantasztikus regényében, a Gólemben (1915) a megváltáshoz vezető út, a zsidó gettók lelkületének materializálódása, valamint a hős, a szerző alteregója, aki saját megváltásáért, megtisztulásáért küzd (1920-ban Henrik Galeen és Paul Wegener megfilmesítette). rhomunculus, róriás [K. Zs.]
gólya: A tavasszal Európába érkező költöző madár a hosszú élet szimbóluma. A mondák szerint rendkívül sokáig él. A néphit szerint ismeri az élet forrását, onnan hozza a gyermekeket, ill. a lelküket. A teremtés vizeihez kapcsolódik; a gyerekeket a halászó gólya találja meg a Földanya méhéhez tartozó teremtő vizekben (rvíz). A születés és az újjászületés jelképe, mivel vándormadár, s visszatérte egybeesik a természet újjászületésével. A tavasz jövetelére, az új életre utal (révszakok). Abból adódóan, hogy gyakran áll fél lábon, mozdulatlanul, magányosan, a merengés, a szemlélődés jelképe lett. • Japánban a hosszú élet, a boldog, megelégedett öregkor, a fiúi kegyesség, a remeteség, a magány jelképe, a kínai daru-szimbolikához hasonlóan (rdaru). • Egyiptomban a gyermekek szüleik iránti szeretetét fejezte ki. Klasszikus ókori írók és középkori bestiáriumok említik, hogy a gólya eteti szüleit, amikor azok már nem tudnak magukról gondoskodni. A görögöknél az élet hordozója, a tápláló, rHéra/Juno attribútuma. Rómában szintén a fiúi kegyesség és odaadás kifejezője. • A kereszténységben az óvatosság, az éberség, a jámborság, a kegyesség, a szüzesség és a tisztaság madara. Az Angyali üdvözlethez kapcsolódik, mert ahogy a gólya a tavasz, a születés hírnöke, úgy jelezte az rangyal Krisztus jövetelét Szűz Máriának (rAngyali üdvözlet). A sassal, az íbisszel és a gémmel együtt a csúszómászók, a kígyók pusztítója, s mint ilyen, szoláris madár. A Gonosz ellenfele, következésképp Krisztus szimbóluma. Az angyalok és a kelta túlvilági hírnökök gólyaszárnyakat viselnek. • Az emblematikus hagyomány szerint a fáklyákat tartó fehér gólya a házasság jelképe. • Arany János A rab gólya c. versében a rabsággal járó kiszolgáltatottság, boldogtalanság képe. W. B. Yeats Lazurkő c. művében a hagyományos jelentést eleveníti föl: „hosszú élet jelképeként / gólya száll a fejük felett.” rmadár, rvíz [P. I.]
golyó: rgömb



gomba: Kisméretű, általában húsos testű élősködő szervezet. Gyors növekedése, kifejlődése, szaporodása a termékenységgel kapcsolja össze. Egyes gombáknak alakjuk miatt fallikus jelentést tulajdonítanak. A gombák tápláló, jótékony vagy mérgező hatása a gyógyfüvekéhez hasonló helyet jelöl ki számukra az emberi gondolkodásban. Gombából is készülhetnek hallucinogén főzetek, amelyek a vallási szertartásokhoz, a sámán-jóslatok, eksztázisok eléréséhez elengedhetetlenek voltak. • Az ősi Kínában fontos szerepet játszott: a hosszú élet, ill. a halhatatlanság szimbóluma volt. Mágikus hatású, isteni eredetű növénynek tekintették. A csiperkéről azt tartották, hogy csak akkor terem, ha a császárságban béke honol; így lett a császárság rendjének, az uralkodó helyes gondolkodásának, azaz az égi megbízatás teljesítésének jelképe. • A gombák varázserejébe vetett hit némely gombafajta különleges, körkörös ívben való terjedésének is köszönhető (rkör). Az európai néphagyomány szerint a gombák mágikus gyűrűjében, a boszorkánykörben szerelmesek találhatnak egymásra vagy boszorkányok táncolhatnak éjjel. A gombák egy része gyakran más növényre telepszik rá, ezáltal a gyorsan szaporodó élősködőt testesítheti meg. • A „fák tövén a bolondgomba” a felesleges lét képe József Attilánál (Karóval jöttél). Az atombomba pusztító felhőjének alakjára utal „ez a ronda / otromba / gomba” (Weöres Sándor: Atomfelhő). rgyógynövények [R. G.]
gorgók: A görög mitológiában Phorküsz tengeristen és felesége, Kétó három szörnylánya, a khthonikus erők és a megfélemlítés jelképei. Visszataszító és torz voltukat szárnyas, pikkelyekkel borított testük, az Erinnüszökhöz hasonló kígyófonatú hajuk és vadkanagyaruk, valamint haragos tekintetük fejezi ki leginkább (rErinnüszök/Furiák).



Gorgót ábrázoló domborított aranylemez (Kr. e. 560 k., Delphoi Múzeum).
A mítosz szerint hármójuk közül ketten, Szthenó és Eurüalé halhatatlanok voltak, míg a legkisebb, Medusza halandó. Mivel dermesztő tekintetüktől minden élőlény kővé változott, Perszeusz csak úgy tudta Medusza fejét levágni, hogy nem pillantott rá, és csak a tükörképét tartotta szemmel a pajzsán. A gorgófej levágása és Perszeusz győzelme a Medusza felett ezért az emberfeletti vállalkozás és az alvilági erőkkel folytatott harc példájává vált. A levágott gorgófő viselésének a pajzson és a páncélon apotropaikus szerepe volt, Perszeusz így tudta három ízben is elpusztítani ellenségeit (Atlasz, Phinekusz, Polüdektész). A Medusza-főt Perszeusz ajándékaként Pallasz Athéné is pajzsára, aigiszára tűzte (Hésziod. Theog., 270–333; Ovid. Met., IV. 792–802). A gorgók elrettentő hatása eredetileg valószínűleg az isteni misztériumok kutatásának tilalmára vonatkozhatott. Hármasságuk az alvilági istenségekkel és az orphikus hagyománnyal való kapcsolatukat mutatja. • A képzőművészetben a Kr. e. VI–IV. sz.-ban készült vázák, ivócsészék falán a gorgófő-ábrázolások az elrettentés jelképei. A gorgó-témát feldolgozó legismertebb művek: Rondadini Medusza (Pheidiász Meduszájának másolata, München, Glyptothek); Caravaggio: Medusza-fej (1597 k., Firenze, Uffizi); Canova: Perszeusz és a gorgófő (1797–1801, Musei Vaticani). • Zrínyi Szigeti veszedelem c. eposzában Alecto fúria, a legfőbb gonosz alakja Meduszát idézi: „Kigyókbul áll haja, s kötelöznek fején” (I. 29). rhárom [A. D.]
gömb: Három dimenzióba helyezett rkör, így jelentése érintkezik a körével. Az ideális test, az őseredeti forma, a tökéletesség, a harmónia szimbóluma. • Az antikvitásban a rendezett kozmosz megtestesítője a strukturálatlan káosszal szemben (rkáosz és kozmosz). A legtökéletesebb térforma, a Földet szféraként körülvevő égbolt formája. A gömbhéjként elképzelt égbolt az építészetben kupolaként jelenik meg. A gömb, vagyis az rég, és a rkocka, azaz a föld, együtt a világmindenséget, a teljességet alkotja. Parmenidésznél két koncentrikus gömb a földi világ és a túlvilág megjelenítője. Platón kozmológiájában is gömb alakú a világ, mivel Isten valamennyi forma közül a legtökéletesebbet választotta ki a teremtésnél: „Alakot pedig olyat adott neki, ami illik hozzá és lényével rokon. Ahhoz az élőlényhez pedig, mely minden élőlényt magába kell, hogy foglaljon, az az alak illik, mely minden alakot magába foglal: ezért gömb alakúra – mely



középtől a felületéig minden irányban egyenlő távolságra van – és kerekdedre formálta meg, mert ez az alak a legtökéletesebb és önmagához mindenütt leghasonlóbb az összes alakok közül” (Timaiosz, 33b). Az ősi, még elválasztatlan randrogün/hermafrodita is gömb alakú: „Valamikor ugyanis az androgün (férfi-nő) külön nem volt, alakra és névre is egyenlő része volt mindkét nemből, a férfiból és a nőből [...] mindegyik fajtának teljes, gömbölyű alakja volt...” (A lakoma, 189b,e). Itt egyszerre jelképezi az egységet, a tökéletességet, ill. a kétneműség és az ambivalencia eredeti harmóniáját (regy). Xenophanésznál a körülhatárolt és a határtalan egységének kifejezője. Parmenidész a létezést hasonlítja gömbhöz (Töredékek, 42–45). Id. Plinius szintén a tökéletességét hangsúlyozza; a világmindenség alakja is ezt a formát követi (Nat. hist., 2, 2). Macrobius In somnium Scipionis c. Cicero-kommentárjában az animus mundi
(’világlélek’): „A lélek megválva a gömb alaktól, az egyedüli isteni formától, az állatöv és a tejút határától leereszkedve szögletes formában jelenik meg, ahogyan a pontból megszületik a vonal, s így az oszthatatlanságból hosszúság jön létre, ezzel a pontból, ami az egység, kettős szám jön létre, s ez az első kiterjedés” (I. 12.5). rZeusz/Jupiter, rAphrodité/Venus és rErósz/Amor/Cupido attribútuma; kozmikus hatalmukra utal. • A keresztény művészetben az Atya és Jézus Krisztus trónjaként a világuralom jelképe. A lábát gömbön nyugtató Atya hasonló jelentést hordoz. Krisztus, kezében glóbusszal: Salvator Mundi (’a világ megváltója’). Erre utal a középkori királyi jelvények egyike, az országalma (ralma/almafa). Nicolaus Cusanus a Szentháromság képét látta benne: az Atya a rközéppont, amelyből minden kisugárzik, a Fiú a sugár, a Szentlélek pedig a körvonal. Bosch A Gyönyörök kertje c. triptychonjának külső szárnyain a gömb alakba zárt, teremtéskor kialakuló Föld látható (15031504 k., Madrid, Prado). A XVII. sz.-tól gyakran forrdul elő megszemélyesített erények attribútumaként: pl. a Hírnév, a Bőség, mérleggel és karddal együtt pedig az Igazság kísérője. Lehet még a gömb alakú égitestek (Nap, Hold, planéták) isteneinek attribútuma is. A rhét szabad művészet ábrázolásán az Asztronómia attribútuma. Morális jelentése szerint utalhat a földi élet bizonytalanságára, a forgandó szerencsére. A gömbön álló rTükhé/Fortuna a vak jövő instabilitását jelzi, szemben a történelem, a tudás és a hit megszemélyesített alakjaival, akik kockán állnak. •



Étienne-Louis Boullée Newton-síremlék-terve, a gömb formájú Xenotaphium (1784), a világegyetem teljességének gondolatát jelzi.
A gömbhöz mint világszimbólumhoz kapcsolódik a theatrum mundi vagy a shakespeare-i „színház az egész világ” gondolata. Shakespeare színházának, a Globe-nak (’gömb’) neve is ezt sugallja. A rszínház a kitágult makrokozmoszt visszhangozva egy művészet által létrehozott mikrokozmosz, önmagában is teljes univerzum. • Weöres Sándornál a szubjektum szimbóluma: „Énem: / gömb-alakú otthonom” (Én és a világ), amelynek ellentéte a külvilág örvénye (rörvény). rbuborék, rcsillag/bolygó, rlabda, rtojás [A. B.]
Gráciák: rKhariszok/Gráciák
Grál: Eredetileg a kelta regék ételt-italt adó, soha ki nem fogyó mágikus üstje (rüst), varázsedénye, amely a keresztény szimbolikában Krisztusszimbólumként jelenik meg. Alakját tekintve lehet csésze, laposabb redény, kő vagy rdrágakő; nincs egyetlen kizárólagos megjelenítési formája, sem bizonyíték arra, hogy valaha is létezett. A legenda egy változata szerint drágakő (pl. Wolfram von Eschenbach Parzival c. verses regényében, 1204), az a rsmaragd, amely Lucifer koronájából hullott ki, amikor Istennel viaskodott, s amelyet angyalok hoztak le a földre (rSátán/Lucifer). Egy másik változat szerint a Szent Grál az Utolsó vacsora kelyhe, amelyben Arimateai József (a János-evangéliumban Jézus tanítványa, aki eltemette a halott Jézust: 19,38) felfogta a halott Megváltó sebeiből kiömlő vért. Első irodalmi megjelenése Chrétien de Troyes A Grál-mese c. verses regénye (1180). A XIII. sz.-i Grál-prózaregényekben a keresztény misztika hatása érvényesül. Megjelenik mint misekehely, mint a keresztény hit, Krisztus tanításainak szimbóluma is (Robert de Boron: Roman de l’Estoire don Graal, 1200 k.). A Grál-mondák helyszíne egy távoli ország, maga a földi



rParadicsom, ahol a kelyhet egy templomban őrzik a Grál-lovagok. A rtemplom a Mont Salvage, a Megváltás hegye tetején van, amelyet víz vesz körül. Őrzője egyszerre pap és király. Addig rejtve kell maradnia, míg fel nem bukkan egy megjövendölt új Grál-király. Csak az juthat el a Grálhoz, akit titokzatos úton maga a Grál vezérelt oda. A hagyomány szerint, aki a közelében él, annak a szíve nemes lesz, mivel rejtelmes fény és erő sugárzik belőle (rfény/világosság és sötétség). (Az eszményi Grál-templom leírása Albrecht von Scharffenberg Az ifjú Titurel c. művében [1270] szerepel.) A Grál-keresés célja a benső lelki teljesség elérése, az istenivel való egyesülés, az önmegvalósítás, a tudás, az igazság, ezáltal párhuzamba állítható az elveszett Paradicsom örök kutatásával. A Grált őrző, a lándzsa által okozott sebektől szenvedő Halászkirályt Krisztussal azonosították (rseb). A Grálban összegyűjtött krisztusi rvér a gyógyítás korlátlan hatalmát és Isten közvetlen megtapasztalását biztosítja: a szent kehelyben őrzött vér maga a spirituális lényeg. • A legenda az idők során kissé átalakult. Arthur király korára a lovagok (a Kerekasztal lovagjainak) szerepe felerősödik (a Kerekasztal utalás az Utolsó vacsora asztalára).
Utolsó vacsora (kódexillusztráció, XII. sz., Szíria).
Sokan indulnak a Szent Grál keresésére; útjuk során különböző próbatételeknek kell eleget tenniük. Csak hárman találnak rá végül a Grálra, s vehetnek részt misztériumában. Egyikük, Galahad, a tökéletes lovag, Krisztus mint az ember szimbóluma, társai, Perceval, a szent bolond (aki megváltja a Halászkirály terméketlen országát), és Bor, a jámbor, egyszerű ember. • A Grál Krisztus mint a Megváltó jelképe is lehet (az erre utaló Queste del Saint Graal c. műben [XIII. sz.] a ciszterci misztika érvényesül). Ugyanakkor megjelenhet rSzűz Mária szimbólumaként is: szent edényként,



anyaméhként, amelyben az istenség testté lett. Mária az élő Grál, amely tartalmazza Krisztus vérét, spirituális lényegét. Ebben a jelentésben az Isten háza, az ember számára a beteljesülés lehetősége. A hívők számára a szentségtartóhoz hasonlóan új rfrigyláda. Az ember része, lelki gazdagság, felszabadító erő, a változások eredője, az együttérzés kelyhe. A Grállegenda hatására a késő középkori kálvária-ábrázolásokon Jézus kicsorduló vérét angyalok gyűjtik kelyhekbe (rkehely). • Alkímiai szövegekben Krisztus és Mária egyesítése, amely hasonló az alkímiai egyesüléshez (rkirály és királyné, rszent nász). A Grálban Isten természete mint egységbe foglalt kettősség jelenik meg: maszkulin és feminin, animus és anima. Az alkímiában lehet a rbölcsek köve (mint az égből lehullott kő) vagy hermetikus edény (vas mirabile), amelyben a Nagy Mű alapelemeit keverték össze. Ebből az edényből született a filius philosophorum, a ’bölcsek fia’, amely az alkímiai szimbolikában az edényből, azaz a Mű méhéből született Bölcsesség. • A Grál-mítosz modern feldolgozásai közül Wagner Parsifal c. zenedrámája és T. S. Eliot Átokföldje c. költeménye a legismertebb. [P. I.]
gránátalma: Mediterrán vidékeken őshonos díszcserje termése. Mint valamennyi sokmagvú és piros gyümölcs, a termékenység, a szerelem és az élet szimbóluma. Mivel nem támadják meg a férgek, a tisztaságot is kifejezi. • Kínában a bőség, a boldog jövő, a gazdag gyermekáldás jele. A buddhizmusban az őszibarack és a citrusfélék mellett a szent gyümölcsök egyike (rbarack/őszibarack). • Egyiptomban a XVIII. dinasztiától kezdődően a halottak sírjába helyezték a termékenységnek és a lét folytonosságának jeleként. • Elő-Ázsiában a meghaló és feltámadó növényés termékenységi istenségek, pl. rDumuzi/Tammúz, rAdónisz attribútuma; pusztulásukra a sebként felfakadó héj, újjászületésükre a sok rmag, a férfiúi termékenység szimbóluma utal. Egy mítosz szerint Agditisz (rKübelé) véréből fakadt, s érintésétől foganta a szépséges fiúgyermeket rAttisz anyja (Pausz. 7,17,11). • Anyaistennők emblémájaként is szerepel; rHéra/Juno kezében a termékenység jelképe. Rómában a „megőrző” Juno attribútuma, a concordia, az egyetértés kifejezője. Termékenységi jelentésére utal az a szokás, hogy házasságkötéskor földhöz vágják, hogy magjai szétszóródjanak. Perszephonénak (rPerszephoné/Proserpina) azért kellett az alvilágban maradnia, mert mire anyja, Démétér (Déméter/Ceres) megtalálta,



Hadész megetette vele a gránátalma magját (Homéroszi II., Démétérhimnusz, 114).
Erre utal D. G. Rossetti Proserpina c. festménye (részlet, 1874, London, Tate Gallery) is.
• A zsidó hagyományban szintén a megújulás, a termékenység kötődött hozzá; azt az áldást is jelképezte, amely az Istennel kötött szövetség eredménye. A papi öltözet felső köntösének gránátalma- és csengődíszítései a mennydörgésben és villámlásban kifejeződő termékenyítő hatás jelképei (Kiv 28,33–34) (rharang/csengő). A liturgikus eszközökön is megjelenik, pl. a rimmonimon (’gránátalma’), a tóratekercset díszítő ötvöstárgyon stilizált gránátalmák és csengők láthatók. Az Énekek énekében a menyasszony szépségének szimbóluma (4,13). • A kereszténység az öröklét és a szellemi, spirituális termékenység jelentését kapcsolta a gránátalmához. A koptok, az egyiptomi keresztények művészetében a gránátalmafa a feltámadás szimbóluma. Az egyházatyák az Eklézsia jelképeként említik, a gyümölcs a templom által egységbe fogott hívő lelkeket és utódaikat jelenti. Az aszkézis jelképeként a papi rend belső értékeknek szentelt életére utal, mint ahogy a gránátalma is belső, valódi értéket őriz külső, élvezhetetlen héjában. A középkori Mária-kultusz idején a gyümölcs számtalan magját a Szűzanya erényeire és mérhetetlen irgalmára vonatkoztatták (Botticelli: Gránátalmás Madonna, 1487, Firenze, Uffizi); a Szűz Mária-képeken gyakori gránátalmás brokátminta is ezt a jelentést hordozza. • A reneszánsz és barokk idején a szeletekre vágott gránátalma a bőkezűség jelképe (Dürer Miksa császárról készített portréin is ebben az értelemben szerepel, [pl.



1519, Bécs, Kunsthistorisches Museum]). Két sas által közrefogott, gránátalmákból kötött koszorú övezi a királyi címert, és gránátalma látható a bőségszarukban és a középső vázában is Mátyás király trónkárpitján, amelyet Pollaiuolo tervei nyomán Firenzében készítettek (1476 után, Bp., MNM). • A heraldikában a népek egységére utal. Cicero is rokon értelemben, de negatív felhanggal, az alacsonyrendű érdek, a közös haszon által összetartott sokaság szimbólumaként említi (De re publica, I,25). • Cesare Ripa Heliodorus nyomán a Győzelem (Vittoria) allegorikus figurájának attribútumaként ajánlja: „Az erőt a sisak mutatja, amely ellenáll a fejre mért csapásoknak; az egységbe forrt szellemeket pedig a gránátalma, amely úgy szorítja egybe magjait, amiként a kiváló emberek fogják egybe számos tehetség valamennyi gondolatát.” Az Egyetértés (Concordia) ábrázolásain a női figura koszorújának alapeleme, mivel „A gránátalma a régieknél az egyetértést jelentette, mert az egyetértő lelkeknek olyan egységben kell élniük egymás között, mint a gránátalma magjainak. Ebből az egyetértésből születik meg azután a bőség, mert ez az egyetértő politikai élet ereje” (Iconologia). rgyümölcs/termés [Ú. E.]
griff: Mitikus állat, amelyet óriási méretű, oroszlántestű, sasfejű és sasszárnyú madárként írtak le. Az roroszlán és a rsas szimbolikus jelentéseihez hasonlóan a griff is a felsőbb hatalom, a királyi tekintély kifejezője. Eredetileg Mezopotámia számos mitikus szárnyas lényéhez hasonlóan, emberfeletti hatalmánál fogva őrző, védelmező funkcióval ruházták fel. • Perzsiában a szent rtűz őrzője, az életfa vigyázója (a perszepoliszi palota domborművei, Kr. e. VI. sz.). • Az eurázsiai pusztai népeknél (pl. a szkítáknál, az avaroknál) szoláris jelkép. Hérodotosz aranykincset őrző szörnyetegként említi. Apollón és Pallasz Athéné szent madaraként a jósló tehetség, az éleselméjűség, az éberség jelképévé vált.



Griffmadár (Kr. e. 560 k., Delphoi Múzeum).
• A zsidó hagyományban Perzsia emblémája. • A korai keresztény szimbolikában az antik keveréklényekhez hasonlóan a gonosz erő, a démoni hatalom kifejezője, a román kori oszlopfőszobrászat ilyen értelemben ábrázolta. Később sas jellegének hangsúlyozásával a mennybemenetel és a feltámadás szimbóluma lett, kettős természete révén pedig Krisztusjelképnek tekintették (az oroszlán a földhöz, a sas pedig az éghez tartozásra utal). Sevillai Szt. Izidor ezt írja a griffről Etymologiae c. művében: „Krisztus oroszlán, mert uralkodik és nagy erejű; sas, mert feltámadás után felszáll a mennyekbe.” Az egyház diadalszekerét húzó griff is ebben az értelemben jelenik meg Dante Isteni Színjátékában (Purg., XXIX. 107114). • Erre utal Gyöngyösi István is Maga gyámoltalanságát kesergő és
abban az kardos Griffnek szárnya alá folyamodó Nympha c. művében. • A magyar történelemben pl. az Esterházyak címerében szerepel.



Matthias Greischer: Esterházy Pál címere (1690).
• Népmeséinkben csodás erejű, hatalmas rmadár. [Ú. E.]
Gy
gyémánt: Ritkasága, kivételes keménysége és tüzes fénye miatt a legértékesebb rdrágakő, regina gemmarum. Görög neve (adamasz ’törhetetlen’) lényegét fejezi ki. A fény, az élet, a tartósság, a romolhatatlanság, az őszinteség és az ártatlanság jelképe. • A buddhizmusban az abszolútum szimbóluma. rBuddha gyémánttrónja az összetörhetetlen, örök igazság megtestesítője. A buddhizmus egyik irányzatának neve vadzsrajána ’gyémántszekér’ (rszekér/kocsi). • Az antikvitásban is ismert és keménysége miatt nagyra becsült drágakő. Mivel szokványos eszközökkel nem tudták megmunkálni, csak természetes alakjában használták. Az antik hagyomány szerint még a tűznek is ellenáll. Valódiságát megvizsgálandó, pöröllyel sújtottak rá az üllőn. Úgy vélték, előbb törik szét az üllő, mint a gyémánt. Id. Plinius szerint ellenáll a mágnesnak is (Nat. hist.). A hagyomány szerint hatástalanítja a mérget, ellenáll a mágikus hatalmaknak, de egyféleképpen mégis elpusztítható: feloldódik a szarvas vérében. • Az Ószövetségben Júda bűne, a bálványimádás, gyémánttal, azaz kitörölhetetlenül van a szívekbe vésve (Jer 17,1). Az Ez 3,9 szerint Isten a próféta szívét és homlokát gyémánthoz teszi hasonlatossá, hogy minden támadásnak és kísértésnek ellenálljon. • A keresztény szimbolikában az igaz gyémánt rJézus Krisztus, aki saját arcát kemény gyémánttá formálta, míg elviselte a szenvedés megaláztatását.



Csakúgy, mint Krisztusnak, az egyház vezetőinek és a prédikátoroknak is gyémánt-állhatatosságot kell mutatniuk. Mellkeresztjükön a gyémántok és más ékkövek arra emlékeztetik viselőjüket, hogy ilyen tartós értékeket kell képviselniük. Az egyházatyák szerint a gyémánt a szív keménységét, gonoszságát és megrögzöttségét is jelenti. A Physiologus szerint, ha ez az acélkemény kő megtalálható egy házban, oda nem tud betörni az ördög, s nem fér hozzá semmi gonoszság. Ez a drágakő Jézus Krisztus, s akinek a szívében lakozik, az soha nem követ el gonoszságot (42). • A középkorban jelentése ’hűség’ és ’hősiesség’. A koronák ékköveként az állhatatosságra, a legyőzhetetlenségre utal. [P. I.]
gyermek: Az életerő megtestesítője; a jövő, a lehetőség, az egyszerűség, az ártatlanság, az Éden jelképe. Az egyéniség magasabb szintű átváltozási formája, az újjászületett, s így tökéletessé vált individuum. A legenda, amely szerint a gyerekeket a víz közelében élő állatok hozzák (pl. a rgólya vagy a rbéka), azzal a hittel van összefüggésben, hogy a vizek őrzőjétől, a nagy anyaistennőtől, a föld méhéből származnak. Egyes mítoszokban a gyermek születését titokban tartják, hogy megóvják a fenyegető hatalmaktól. Pl. a görög mitológiában Zeuszt Kréta szigetén Dikté barlangjába, a római hagyomány szerint Romulust és Remust egy kosárkában a Tiberisre, a Biblia szerint Mózest kosárban a Nílus vizére teszik, Jézust a jászolban rejtegetik, majd Egyiptomba menekítik. Az isteni gyermek rendszerint anyjával együtt kerül a mítoszok, ill. a szakrális kultuszok előterébe, pl. rÍzisz és rHórusz, rSzűz Mária és rJézus Krisztus, kiteljesítve a férfi–nő-kettősséget a család hármasságára (rhárom). • A hindu hagyomány szerint a gyermeki lét az ismeretek megszerzése előtti állapot. • Az egyiptomiak szerint a templomban hallatott véletlen gyermeki kiáltás jóserejű (Plut. Iszisz és Oszirisz, 14). • Kínában a bőség, a szerencse jelképe. A konfuciánus tanok értelmében szülei teljes alárendeltje (a gyermeki szeretet tana). Megjelenhet az rősök reinkarnációjaként is (pl. a konfuciánus őstisztelet szertartásán az elsőszülött unokát övezték az ősnek kijáró tisztelettel). A taoizmusban a belső érték, az igaz lélek, a bensőből fakadó művészi tartalom szimbólumaként is értelmezik, amely szemben áll a felnőttkori, mesterséges, külső tapasztalattal, megismeréssel: „Mert az égalatti tökéletes művészi szépsége eddig minden esetben a gyermeki lélekből fakadt” (Li Cse: A gyermeki lélekről). • A Bibliában a gyermekek sokasága a szövetség ígérete. A gyermek ráldás, Isten ajándéka, a házasság



gyümölcse, jutalom; ellenben a meddőség Isten büntetése. Kifejezheti a lélek nyugalmát: „mint a gyermek, úgy pihen bennem a lelkem” (Zsolt 131,2). A liturgia a betlehemi gyermekgyilkosság emléknapjává december 28-át tette meg. Jézus egyszerűségük és ártatlanságuk miatt állítja példaképül a gyermekeket: „Bizony mondom nektek, ha nem változtok meg, s nem lesztek olyanok, mint a gyerekek, nem mentek be a mennyek országába” (Mt 18,3; 19,14–15). Jelentheti még a hívőket, a kiválasztottakat (Zsid 2,13), azokat, akik hitükben még gyengék (Zsid 5,13), tudatlanok (1Kor 14,20). • A keresztény művészetben lélek-jelképként szerepel: rangyal emeli a magasba a halott lelkét kisgyermek képében.
Szent István-szarkofág (XI. sz., Székesfehérvár).
A Mária halála-ábrázolásokon Krisztus veszi magához Mária lelkét. Az rÁbrahám kebele ikonográfiai téma a gyermekek sokaságát ölében tartó patriarcha megjelenítésével a mennybe jutott lelkeket ábrázolja. A reneszánsz és barokk keresztény festészetének jellegzetes témája Jézus születése, a pásztorok és a háromkirályok gyermek előtti hódolata (Lk 2,720; Mt 2,11), valamint a Mária a gyermekkel-ábrázolások, amelyeken a gyermek Jézus az ígéret beteljesülését, a boldog reményt fejezi ki (Hugo van der Goes: Jézus születése, 1475 k., Firenze, Uffizi). • Az egyházatyák közül Szt. Ágostont egy tengert kanállal merő gyermekkel ábrázolják, amely a Szentháromság meghatározásának hasonlóképpen reménytelen voltát jelképezi; Szt. Ambrusnak pedig egy bölcsőben fekvő gyermek az attribútuma, akinek kiáltására püspökké választották a szentet (Legenda Aurea; Michael Pacher: Egyházatyák-oltár, 1480–1483, München, Alte Pinakothek). • Philipp Otto Runge A Nagy Reggel c. allegorikus képén (1809, Hamburg, Kunsthalle) a hajnalt megjelenítő leányalakot csírázó növények, csecsemők, kisgyermekek, a kezdet, a születő, friss élet jelképei övezik. Mozart és Schikaneder A varázsfuvola c. operájában szereplő három



égi gyermek az angyalokhoz hasonlóan az istenek segítő szándékú képviselői. • A világirodalomnak is gyakori toposza. Vergilius IV. eclogájában (amelyet a középkorban Jézus születésére vonatkoztattak) a gyermek születése az eljövendő aranykor kezdetét jelzi. Rousseau az ember eredendő jóságát fedezi fel a még romlatlan gyermekben (Emil, vagy a nevelésről). Wordsworth Óda: A halhatatlanság sejtelme a kora gyermekkor emlékeiből c. versében a gyermekkor a menny, az ég szférájához tartozik; a tökéletesség állapota. A szellem megtisztulásának harmadik, legmagasabb foka Nietzsche Im-ígyen szóla Zarathustra c. művében: „Ártatlanság a gyermek és felejtés, újrakezdés, játék, magából kigördülő kerék, első mozgás, szent igent-mondás.” • A magyar irodalomban Ady fogalmazza meg Petőfi jelleme kapcsán a gyermeki lét isteni jellegét: „A gyermek az elevenség, az öröm, a jövőbe ható ígéret, a bilincsbe nem vert ember, az igazán igaz isten” (Petőfi nem alkuszik). József Attila költészetében a kiszolgáltatottság, a megalázottság motívumai hangsúlyosak a gyermek-ábrázolásban (Egy kisgyerek sír; Iszonyat), valamint a ragaszkodásé, az érzelmi kötődésé (Gyermekké tettél). Weöres Sándornál a gyermeki lét a varázslatos élmények, az igazi értékek megértésének, megélésének szimbóluma (Hála-áldozat; Gyerekkor). • Jung a gyermek kapcsán a kettészakadt randrogün/hermafrodita, a két ellentétes pólus, a rférfi és nő magasabb fokú szintézisének, a háromban megvalósuló új egységnek hagyományos szimbolikáját hangsúlyozza (Aión, IV). rErósz/Amor/Cupido [A. B.]
gyertya: Viaszból vagy faggyúból készített világítóeszköz. A fény, a Nap életadó erejének kifejezője. Mivel könnyen eloltható, az élet bizonytalanságát, az elenyészést is jelképezi. A római kortól kezdve használatos, előtte csak a fáklyát és a mécsest ismerték (rfáklya, rlámpa/mécses). A téli napfordulókor gyertyát gyújtottak, hogy támogassák a fény harcát a homállyal szemben (rfény/világosság és sötétség). • Az antik istenszobrok előtt gyertyákat állítottak; a síroknál ezeknek apotropaikus jelentésük volt. • A kereszténységben elsősorban Krisztust, az Igazságosság napját, a világ fényét jelképezi. A nagyszombatkor fellobbanó gyertya a Megváltó halálára és feltámadására utal. Az oltárgyertya Krisztus Szűztől való születését is kifejezi, mivel a viaszt a szűzies méhek készítik (rméh). A magát emésztő, világító gyertya Krisztus áldozatára, a gyertyaláng melege pedig szeretetére utal. Az oltáron égő hat gyertya az ima folyamatosságát



jelzi, a húsvéti gyertyák a feltámadt és mennybe emelkedett Megváltót hirdetik. A rhárom gyertya a Szentháromságot jelzi, a rhét pedig a hét szentséget. Szt. Ágostonnál a hit szimbóluma, amely elűzi a hitetlenség és a tudatlanság sötétjét. Míg a világosságot árasztó gyertya Krisztus, a rgyertyatartó Szűz Mária (Speculum Humanae Salvationis Ch., 10).
Gyertyaszentelőkor (február 2.; rBoldogasszony) a gyertyás körmenet szintén a hit világosságának kifejezése. • A középkori eredetű, a barokk korban is népszerű „jó halál művészetét” megfogalmazó ábrázolásokon a haldokló kereszttel és gyertyával a kezében fogadja a halált.
A jámbor haldokló vigasza a megváltó keresztáldozat, reménye pedig a purgatórium utáni üdvösség (rézkarc, XVIII. sz. vége, Szilárdfy Z. gyűjteménye).
A vanitas-képeken az égő gyertya az emberi élet mulandóságát fejezi ki. Ez az értelme Francis Quarles emblémájának is: a Halált nyíllal és koppantóval, az Időt szárnyakkal és homokórával, míg az emberi Életet gyertya képében ábrázolja (Hieroglyphikes of the Life of Man, London, 1638). • A gyertya a svéd Szt. Brigitta attribútuma, aki maga a megszemélyesített Jótékonyság és Hűség. Jelentheti a lankadatlan éberséget, a szellemi életet. • Csokonainál a kihunyt gyertya a halál jelképe (Halotti versek, IV); hasonlóképpen Petőfinél: „Elfogyni lassan, mint a gyertyaszál” (Egy gondolat bánt engemet...). Thomas Mann Lotte
Weimarban c. regényében a gyertya maga a költő (Goethe), s egyben a művészi sors jelképe: „...a dolgok változásában és cserélődésében én vagyok az égő gyertya is, amely feláldozza testét, hogy világosság



ragyogjon...” A mulandóságra utal Weöres Sándor Öregek c. versében az „élet-gyertyán lefolyt viasz”. [K. Zs.]
gyertyatartó: Jelentése elsősorban a rgyertya fényszimbolikájához kapcsolódik (rfény/világosság és sötétség). • A zsidó hagyományban a hétágú gyertyatartó, a menóra az Isten jelenlétét, ill. Jeruzsálem templomát szimbolizálja (Kiv 37, 17–24; rhét). A gyertyatartó szárát a világfával, a világtengellyel azonosítják. Hét ága a Nap, a Hold és a planéták, de megjelenítheti a hét napjait, a Nagymedve csillagait vagy a világ hét körét. A hetvenágú gyertyatartó a deszánumot, azaz a hét bolygó tízesekbe történő állatövi beosztását jelentette (Josephus Flavius: A zsidók története, III, 7,7). Philón szerint a menóra az isteni kegyelem megnyilvánulása. A Titusdiadalív (Kr. u. 81) belső domborművén a zsidó háborút követően Rómába vitt templomi kincsek között szerepel.
Nyolcágú gyertyatartó (chanukkiá [hanukka]) (XVIII. sz.).
• Az Újtestamentumban, a Jelenések könyvében az Emberfia hét arany gyertyatartó között jelenik meg (Jel 1,12); „a hét gyertyatartó meg a hét egyház” (Jel 1,20), az ázsiai egyházak (rapokalipszis). A római katolikus szertartások során a nagyheti zsolozsmánál a gyertyatartón égve hagynak egy gyertyát, a legfölsőt, amelyet az ima után oltanak el. Ezzel utalnak arra, hogy elfogatásakor az apostolok sorra megtagadták Jézust. A gyertyatartót a Krisztust, a Fény gyertyáját tartó Szűzanya szimbólumaként is értelmezték (Speculum Humanae Salvationis Ch., 10). Motívumai révén különböző jelentéseket hordozott, pl. az élet fája-, ill. főnix-díszítéssel Krisztus



feltámadásának a jelképe is lehetett (rfőnix). • A protestáns egyházi művészetben az egyágú gyertyatartó Jézusnak mint a világ világosságának jelképe szerepel. rlámpa/mécses [K. Zs.]
gyík: Az általában kistestű, négylábú hüllő lunáris szimbólum. A nyirkosság, a nedvesség jelképe, a néphit szerint harmaton él. Mivel úgy vélték, nincs nyelve, a csend megtestesítőjének is tartották. Vedlése a megújulást, a regenerációt jelképezi.• Az egyiptomi hieroglifák isteni bölcsességet, jóindulatot és kegyességet tulajdonítanak neki. • A sámándobokon az alsó világ állata (rdob). • Az antikvitásban sokféle jelentése volt. Mivel hüllőként szüksége van a napfény melegére, a fény felé forduló gyíkot az ég felé forduló lélek és az eljövendő túlvilági lét szimbólumának tartották, ezért ábrázolták gyakran sírköveken és urnákon (rfény/világosság és sötétség). A görög-római mitológia szerint a gyík azt kívánta, hogy rApollón/Apollo napisten keze által haljon meg. Praxitelész Apollón Szauroktonoszt (’gyíkölő’) ábrázoló szobra (Kr. e. 350 k.) ezt az eszmét jeleníti meg: hogyan juthat át a halál által a lélek a fényre. Az isteni bölcsességhez és a jó szerencséhez is társították, az ókorban rHermész/Mercurius attribútuma volt. Mivel végigalussza a telet, a pusztulás és a halál kifejezőjének is tartották. Arisztotelész szerint a vedlést a szeménél kezdi, ezért bőrét szembaj gyógyítására használták. • A Bibliában tisztátalan állatként szerepel (Lev 11,29). • A keresztény művészetben a rkígyó jelentéseit hordozva a Gonosz szimbóluma is lehet; a bűnbeesés ábrázolásánál ebben az értelemben látható pl. Hugo van der Goes A bűnbeesés c. festményén (1467–1468 k., Bécs, Kunsthistorisches Museum). A Physiologus szerint öregkorára megvakul, de a fény, a felkelő Nap felé fordulva visszanyeri látását. A fény állataként a középkori keresztény művészetben a különböző világítótestek gyakori díszítőeleme. Tömjéntartókon, lépcsőkorlátokon (Bécs, Stephansdom), kórusfalakon faldíszítményként (egolsheimi és maulbronni kolostor) és oszloplábazatokon (pannonhalmi bazilika) találhatók gyík-ábrázolások. • Az emblematikus hagyományban a rkaméleon jelentésével mutat rokonságot. A hízelgést jelenti, fényt mutat, miközben mérget rejt magában. Selmecbánya címerében arany és ezüst gyík látható. [K. J.]
gyógynövények: Gyógyító hatóanyagot tartalmazó növények. Általában pozitív, védelmező erőt tulajdonítanak nekik; csodás hatalmuk képes



legyőzni a mágikus eszközöket, rontásokat. Mivel a füvek gyógyerejét földöntúli hatalmaktól származtatták, a gyógynövényeket a konkrét gyógyító erőn kívül spirituális erővel is felruházták. Ezáltal a gyógyfüvek a theophaniára utalnak. Hatóerejüket az emberi élet legnehezebb pillanatainak – rituális megtisztulás, fogamzás, szülés, temetési szertartások – megkönnyítésére használták fel. Ezért a gyógyfüveket általában nemzőerőt serkentő, termékenységet hozó, egészséget vagy túlvilági nyugodalmat biztosító növényeknek tartották. • A kereszténység számos virágos gyógynövényben Szűz Mária, a gyógyító anya jelképét látja. A zsálya és a kamilla Mária lelki, a mályva pedig testi gyógyító erejét testesíti meg. A sanyarú körülmények közt is megtermő füvek gyakran jelképezik Krisztust. Gyógynövények – pl. kamilla, zsálya vagy szarkaláb – mutatják „a’ Krisztusnak jó illatu hathatós Tudománnyát, a’ mellyel meg-éleszti a’ maga Eklésiáját nyomoruságaiban” – írja Bod Péter 1746-os Szent Irás’ értelmére vezérlő magyar leksikonában. A kőtörőfű sziklák hasadékaiból bukkan elő, ezért Krisztus feltámadására, lezárt kősírból való csodás távozására emlékeztet. Krisztusnak, a lelki vakságból kigyógyító orvosnak a vérehulló fecskefű a szimbolikus jelölője, ugyanez a növény – Kassay Adolf 1852-es szótára szerint – a szellemi világosság megfelelője a virágnyelvben. A gótikus festészetben különösen gyakorta bukkannak fel gyógynövények szimbolikus jelentéssel: az egyetlen orvosságra, vagyis a keresztény tanításra utalnak. • A reneszánsz az Isten teremtette természet tökéletes erejét látta bennük: „A természet varázsát ontja bőven: a fűben a virágban a kőben” (Shakespeare: Romeó és Júlia). Az illatos növények füstöléshez használatosak a megtisztulási és temetési szertartásokon (rboróka, rfüst, rizsóp). Az örökzöldek mindig a halállal, ill. az örök élettel kapcsolatosak (boróka, télizöld meténg; rzöld). Az erőteljes, különös szagú növényeket démon- és ördögűzésre használták (kapor, ördöggyökér, rfokhagyma). Az illatszerként használható füvek általában a nőiséget jelenítik meg (rverbéna). A rfehér virágúak színükkel mindig a tisztaságot, az ártatlanságot, a szüzességet jelzik (rmirtusz). • A népi mondák, regék, mítoszok gyakori kelléke a varázserejű fű, amellyel életre kelthetők a betegek és holtak, esetleg levágott testrészek forrnak vissza, elvarázsolt hősök nyerhetik vissza eredeti alakjukat. A varázsfű egyesíti magában a gyógynövényekről alkotott hiedelmeket, a hozzájuk tapadó szimbolikus jelentéseket. Ritkasága, megszerzésének nehézsége még inkább növeli értékét. relixír, rfagyöngy, rfű/füvek, rmák, rmandragóra, rvirág [R. G.]



gyomnövény: A kultúrnövények fejlődésére káros, hasznosíthatatlan növény. A haszonnövényekkel szemben az értéktelenség, a bűn, az ellenséges erő jelképe. • Kínában az akadályokra, a gondok állandó visszatérésére utal. • A Bibliában „a bogáncs birodalma” Izráel ellenségeinek terméketlen földjeit jelzi az Úr pusztító haragja után (Szof 2,9). Izajás prófétánál is a pusztulás képe: „Azon a napon minden helyet, ahol [...] szőlőtő állt, bojtorján ver föl és gaz” (Iz 7,23). Jézus példabeszédében is megjelenik a rgabona/ búza növekedését elnyomó gaz: „a konkoly pedig a gonoszság fia” (Mt 13,38). Bod Péter értelmezésében „Ez ábrázolja a hitetlen Embert, ki az Eklésiába nevelkedik a Hívek közt; de ugyan-tsak örök büntetés alá veti Isten” (Szent Irás’ értelmére vezérlő magyar leksikon). • Adynál a bénító, század eleji magyar valóság képe: „A dudva, a muhar, / A gaz lehúz, altat, befed” (A magyar Ugaron); a gonoszságra is utalhat: „Tavasz van, nőnek a gazok” (Volt egy Jézus). [Ú. E.]
gyomor: rhas/gyomor
gyöngy: A gyöngykagylóban fejlődő, rgömb alakú, gyöngyházfényű (kalciumkarbonát-kristályokból álló) képződmény. A világ női alapelvéhez tartozó szimbólum, amely kapcsolatban áll a legfontosabb feminin jelképekkel: a vízzel, a Holddal, a kagylóval (rHold, rkagyló, rvíz). A Magna Mater életadó erejét, a kozmikus életet, annak kezdetét és törvényét képviseli. Ritkasága, formája és fénye révén vált értékessé és a legfőbb értékek megtestesítőjévé (rfény/világosság és sötétség). Mivel a női nemi szervre emlékeztető kagylóhéjak között terem (akár az anyaméhben az embrió), a születésre és az újjászületésre utaló jelkép (ranyaméh, rvulva). A Hold járásához kapcsolták keletkezését, ezért a Hold lényegének, az apálydagály irányítójának, a vizek nőnemű hatalmának tartották. Gömb alakja folytán a tökéletességet reprezentálja a legtöbb kultúrában. Számos nép szerint a kagylót az égi rvillám termékenyíti meg, ezért a gyöngyben a tűz és a víz, a két kozmikus ellentét egysége valósul meg; a termékeny teljességet jelenti. Az egyénre vonatkoztatva ártatlanságot, tisztaságot, alázatot, tökéletességet és zárkózott természetet szimbolizál. • Indiában a hinduizmus és a buddhizmus is a gyöngy tűzből és vízből való egységét vallotta. Ez a „lángoló gyöngy” képviseli a szellemi tudatosságot, a megvilágosodást, benne testesül meg a transzcendens bölcsesség, amely a



fény kikristályosodásának tekinthető. • Az óind Atharva-véda szerint a kagyló és a gyöngy mágikus hatalmú démonűző amulett (a IV. könyv 10. himnusza a gonosz erők ellen használt kagylógyöngy-amulett használatáról szól). • Az ősi Kínában az indiaiakhoz hasonlóan gyógyításra, valamint termékenységi varázslásra használták a kifúratlan, tehát szűz gyöngyöt. Halhatatlanná tévő erőt tulajdonítottak neki, és a halott szájába tették. Az előkelőségeket gyöngyökkel és jádéval kirakott ruhában temették el, mert hitük szerint a rjádekő (mint jang) konzerválta a testet, míg a jin gyöngyök biztosították az újjászületést (rjin és jang). A gyöngy jinhez tartozását, feminin termékenyítő mivoltát bizonyítja az az ábrázolástípus, amelyen a Hold (jin) a Fény sárkányával (jang) együtt látható. A Hold maga „éjjel ragyogó gyöngy”. A „tökéletesség gyöngye” az univerzum szellemi lényegének anyagi megtestesülése, a megvilágosodás, ill. a megvilágosodást kereső ember belső fejlődése és kibontakozása. • A perzsák az ősi állapot, az osztatlan regy jelképét látták a gyöngyben; üdvözítő-életadónak, a születést és a halált hozó mindenségnek tekintették. A kagylóban levő gyöngy – akár az égből aláhulló isteni esőcsepp, a rharmat – az égi, termékeny mag. A kagyló sötétjében ragyogó gyöngy azonosítható az éjjel magától sugárzó fénnyel, ill. a női genitáliával. A sértetlen gyöngy az óceán titka; az egyénre vetítve szüzességet jelent. A gyöngysor a családfát, a generációk, a lét folytonos láncolatát jelképezi. A perzsa irodalomban a gyöngyfűzés azonos a költészettel (rfonal/fonás). • A muszlim hagyomány szerint Allah igéjének, a Koránnak a jelképe, az égi tökéletességé, a végső tudásé (rkönyv/irattekercs). • Az Aphrodité (rAphrodité/Venus) születését elbeszélő görög mitológiai történet egyik változatában Zeusz (rZeusz/Jupiter) villámként csapott bele a kagylóba, s az így megsértett-megtermékenyített kagyló gyöngyöt izzadt, azaz kibocsátotta magából a tökéletes női szépséget, Aphroditét, a szerelem istennőjét, akit a „Gyöngyök asszonya” néven is tiszteltek a Földközi-tenger népei. Cipruson, ahol a mítosz szerint Aphrodité születése után partra szállt, a gyöngyöt Aphroditénak szentelték (Plin. Nat. hist., 9,30; 32,5). Aphrodité révén a szerelem, a házasság, a születés és a regeneráció kifejezője az antik kultúrában. A római síremlékeken gyakran az újjászületés jelképeként látható. • Az Ószövetségben általában drága ékszerként jelenik meg. Az Éneke éneke a tökéletességre, a szépségre utalva mondja a menyasszonyról: „asszonyok gyöngye” (1,8). • Az Újszövetségben is az értékeket, a szentséget jelképezi: „gyöngyeiteket se szórjátok a sertések elé” (Mt 7,6).



János apostol ’világi érték’ jelentésben használja, amikor a kereskedők siratják „gyöngyökkel ékes” gazdagságukat, és városukat, Babilont (Jel 18,12). Az égi város, a mennyei Jeruzsálem kapuit gyöngynek látja (Jel 21,21). Szt. Máté azonosítja az égi birodalommal, amelyért mindent érdemes odaadni, az üdvözülés útjával, amelyet mindenekfölött keresni kell (Mt 13,45–46). Az egyházatyák a fogantatás csodáját látják a gyöngyben, Jézus Krisztus születésének szimbólumát. Alexandriai Szt. Kelemen szerint az igazgyöngy ugyanúgy nem változtatott a kagyló állapotán, mint ahogy a szülés sem rSzűz Mária szüzességén, tisztaságán.
Igazgyöngy-embléma: „Intra uterum iam pura fuit” (Már az anyaméhben
tiszta volt) (Jacobus de Boschius: Symbolographia sive de Arte Symbolica, Augsburg/Dillingen, 1702).
• A manicheusok az égi fény szülöttjének, Isten fénylő kincsének tekintik, amely egyben maga a lélek. A gnosztikusok hasonlóképpen a lélek és Jézus anyagi megtestesülésének tartják (János cselekedetei, 109). A Tamás cselekedeteiben szereplő Gyöngyhimnuszban az ember bukásának lelki drámája és az üdvözülés útja jelenik meg: a fénykereső, a megváltásra váró lélek gyöngykagylót keres, azaz a Lényeget szeretné meglelni önmagában. A misztikusok szerint az ösztönök kifinomulásának megtestesítője; egyben kifejezi az isteni sugallatra történő szellemi újjászületést is. Danténál a gyöngy lunáris jelentése szerepel, „Az Örök Gyöngy” a Hold (Ist. Színj., Paradicsom, II. 34). • Későbbi európai képzőművészeti interpretációi alapvetően a keresztény értelmezésen alapulnak, de az antik görög mitológiai elképzelések hatása is megfigyelhető. Általában Szűz Mária és



az angyalok ruháin és fejdíszein található gyöngy, pl. a Van Eyck testvérpár genti oltárán az égi, szeplőtelen tisztaságra utal Szűz Mária koronáján (1426–1432, Szt. Bavo). Botticelli Venus születése c. képén az istennő, miként a gyöngy, kagylóból ered (1483–1485 k., Firenze, Uffizi). Vrubel Gyöngy c. festményén az Eszmény, a Szépség foglalataként látható (1904, Moszkva, Tretyakov Képtár). • Petőfi Felhők-ciklusának 22. darabja a tünékeny öröm jelképeként említi: „A bánat? egy nagy óceán. / S az öröm? / Az óceán kis gyöngye. Talán, / Mire fölhozom, össze is töröm” (A bánat? Egy nagy óceán). József Attila Gyöngy c. versében a tökéletesség és szépség megtestesítőjeként a szerelem és a mindenség harmóniáját fejezi ki: „s egy gyöngy lesz az ég megint, / egybefogva sziveink.” A romániai magyarság két világháború közötti ideológiájában, a transzilvanizmusban a gyöngyképződés a teremtő fájdalom jelképe. Áprily Lajos egy 1921-es tanulmányában ekképpen fogalmazza meg e gondolatot: „És talán a mi homok sebezte testünk sem szenvedhet haszontalanul, a mi fájdalmunknak is teremtenie kell valamit: az emberiség tömegfájdalmából az emberiség jobb jövőjének igazgyöngye fog megszületni” (A produktív fájdalom). rdrágakő [R. G.]
gyümölcs/termés: A növények tápláló termése, a halhatatlanság, a lényeg, az újjászületés kifejezője, termékenység- és élet-szimbólum. Egy állapot betetőzése és eredménye, a következő állapotnak pedig – magja révén eredője (rmag). Az első gyümölcsök a feláldozott dolgok legjavát reprezentálják (ráldozás/áldozat). A bőség jele, a termékenységistennők szarujából vagy az isteni lakomák serlegéből származik (rbőségszaru). Alakjuk és magjaik miatt a világtojáshoz hasonlóan a kezdet, az eredet megtestesítői (rtojás). • A gyümölcsök/termések ősi keleti és antik anyaistennők attribútumai, akiknek fia a „Nagy Gyümölcs”. A kínai hagyomány szerint az első gyümölcs Hszi-vang mu istennő (’nyugati királyi anya’) kertjéből érkezett a taoista, majd buddhista bölcsek révén (rkert, rbarack/őszibarack). Később a gyümölcsök többségéhez hozzátették a „nyugati” jelzőt. • Az antikvitásban a gyümölcsök és a virágok a halotti rítusokon felajánlásként, áldozatként szerepelhettek (Ovid. Fasti, II. 537539). A földművelés istennőjének, Démétér/Ceresnek, valamint a megszemélyesített Bőségnek és Nyárnak attribútumai (rDémétér/Ceres, révszakok). A Priaposz által hordozott gyümölcsök a termékenységre utalnak. Pomona istennőnek és az öt érzék közül az Ízlelés allegorikus



figurájának kezében egy rkosár gyümölcs látható. • Az arab zodiákus hagyomány szerint a tizenkét ágú gyümölcsfa termései az állatövi jegyek és a csillagok. • A bibliai bűnbeesés gyümölcsét szőlőnek (a korai keresztény művészetben), fügének, esetleg cseresznyének, de a leggyakrabban almának vélik (ralma/almafa, rfüge/fügefa, rcseresznye/cseresznyefa, rszőlő). A tudás fájának gyümölcse a bűnbeesés, az Istentől elkülönülő öntudat (rtudás fája). Az Élet fájának gyümölcse a halhatatlanság. Egyes ábrázolásokon az arbor scientiae, a tudás fájának gyümölcsei halottak fejei, az arbor vitae, az élet fájának gyümölcsei ostyák. A MTörv 28,4-ben a termékenység, az áldás, az utód és a bőség szimbóluma: „Áldott lesz méhed gyümölcse, és földed termése.” A gyümölcstelenség az átok és a meddőség jelképe. Ámosz próféta látomásában az érett gyümölccsel telt kosár az idők végét, az Úr ítélkezését jelzi (Ám 8,1–2). • A kereszténységben Jézus a Szűz méhének gyümölcse. A gyümölcs, amelyet Krisztus az embernek nyújt, az öröklétbe vezet. Átvitt értelemben az emberek cselekedetei is gyümölcsök (Mt 7,16–20). A lélek tizenkét gyümölcse a szeretet, az öröm, a béke, a szenvedés, a gyengédség, a jóság, a hit, az alázatosság, a türelem, a szerénység, a mértékletesség és a szüzesség. Egy tál vagy kosár gyümölcs az Erények allegorikus ábrázolásán a Szeretet attribútuma. Bosch A
Gyönyörök kertje c. triptychonjának A földi Paradicsom c. táblaképén az óriási gyümölcsök (szeder, eper, cseresznye) a föld termékenységét jelképezik, más értelmezés szerint szexuális szimbólumok (1503–1504 k., Madrid, Prado). • A mitológiai tematikájú reneszánsz és barokk festészetben Démétér/ Ceres attribútuma (Michele Pannonio: Trónoló Ceres, XV. sz., Bp., Szépműv. Múz.; Rubens: Ceres szobra, 1612–1615, Szentpétervár, Ermitázs). A barokk és rokokó művészet kedvelt motívuma; építészeti díszítőelemként és festészeti témaként is megjelenik (Rubens: A gyümölcsfüzér, 1618 k., München, Alte Pinakothek; Jacob Jordaens: A termékenység allegóriája, 1625, Brüsszel, Musées Royaux des Beaux-Arts en Belgique). • Petőfi Füstbement terv c. versében („S én csüggtem ajkán... szótlanúl... / Mint gyümölcs a fán”); valamint József Attila Ódájában („s méhednek áldott gyümölcse legyen”) az ’utód’, ’gyermek’ értelemben szerepel. raratás, rfa [P. I.]
gyűrű: Az örökkévalóság, az összetartozás, a közösség és a folyamatosság jelképe. Vég nélküli formája miatt a rkör jelentéseit is hordozza. • Kínában a császár által küldött gyűrű az udvarhoz való visszatérésre szólított fel, a



törött gyűrű viszont elutasítást, kegyvesztettséget jelentett. A jádegyűrű két alkotóeleme egy ellentétpár: a pi, mivel kerek, az eget, a cs’ong pedig, amely négyszögletes, a földet jelenti (rjádekő). Ez a gyűrű egyben a kínai császárnak, a Menny fiának is emblémája. • Az egyiptomiaknál valószínűleg a forgó, változó világegyetem és az örökkévalóság jelképe volt. • A görög mitológiában Prométheusznak egy vasgyűrűt kellett viselnie, ez jelezte Zeusznak való alárendeltségét. A lűd király, Gügész történetében a gyűrű láthatatlanná tévő hatalommal bírt (Platón: Állam, 359d–360b). • A gyűrű spirituális jellege kitűnik abból a római szokásból, amely szerint Jupiter papja nem hordhatott gyűrűt, hacsak nem volt eltörve és kövétől megfosztva. A tilalom értelme, hogy mindenfajta kötelék, amely a test egy részét teljesen körülveszi, megakadályozza annak misztikus elrugaszkodását a transzcendens világba. Mágikus tárgyként ujjon, karon vagy fülben viselve védő funkciójú; a mediterrán népek pl. szemmelverés ellen használták. A rómaiaknál – mint később az egyházi hierarchiában is az emberek társadalmi helyzetére utalt. • Az ír legendákban a felismerés, a megismerés eszköze. • A germán mondákban a Nibelungok gyűrűje hatalmuk záloga volt, amelyet rÓdin/Wotan szerzett meg. Ha az ember kezén van, az uralmát jelenti és egyben azt a kötöttséget is, amely a hatalom gyakorlásával jár. • A keresztény hagyományban a VII. sz. óta létező püspöki gyűrű az Istenhez való kötődés, a tőle kapott hivatal jelképe. Az egyházi hivatalok képviselői – rangjuknak megfelelően – más és más gyűrűt viseltek. Hasonlóan jelképes és megújuló jegyességet jelent az a régi szertartás, amely során a velencei dózsék gyűrűt dobtak a tengerbe. Házasságkötéskor a gyűrű cseréje a kölcsönös elkötelezettség kifejezője. A katolikus női rendeknél a Krisztussal való jegyességet jelenti – ebben az értelemben Alexandriai Szt. Katalin és Szt. Ágnes attribútuma.



Szent Katalin misztikus eljegyzése (1500 k., Németújvár, Bp., MNG).
Az rAngyali üdvözlet barokk változatában, a Mária mint a Szentlélek jegyese-képtípusnál a rgalamb/gerle csőrével egy gyűrűt nyújt a Szűznek. • Középkori ábrázolásokon az az állat vagy szörny, amely állkapcsai között gyűrűt tart, az út őrzője. Mai napig élő hagyomány, hogy kopogtatónak helyezik ajtókra, boltívek zárókövébe. Urnák és koporsók fogantyúja is lehet. • Ezoterikus síkon mágikus varázshatalommal rendelkezik, az röv kisebbített változata. A legendák Salamon király pecsétgyűrűjét is ezzel a varázshatalommal ruházták fel (rpecsét, rhexagramma). Agrippa von Nettesheim Titkos bölcselet c. művében a gyűrűk varázserejéről is értekezik (I. 47. A gyűrűk és alkalmazásuk). • A Hunyadi-család heraldikai jelvénye a gyűrűt csőrében tartó rholló. Heltai Gáspár Krónikája szerint a rcímer királyi adomány, s a rajta szereplő gyűrű Hunyadi János Luxemburgi Zsigmondtól való származására utal. • Boccaccio Dekameronjában a gyűrű az azonosítás jeleként száll apáról fiúra. A megismerés, felismerés eszköze Lessing Bölcs Náthán c. művében. Thomas Mann Doktor Faustusában az ördöggel való szövetség és az alkotás szimbóluma a kígyóval díszített gyűrű. Tolkien A gyűrűk ura c. regényének központi motívuma a hatalom és a gyűrű összefüggése. rkígyó [A. B.]
H
Hadész-Plutón/Orcus, Dis: Hadész a görög mitológiában Kronosz (rKronosz/Saturnus) és rRhea fia, az alvilág istene; a „földalatti Zeusz” (Hom. Il., IX. 457). Neve az egész alvilágot is jelképezte, ahol a holtak



lelkei árnyékszerű léttel bírnak (ralvilág/Pokol). Perszephoné (rPerszephoné/Proserpina) elrablója, majd férje; mítoszukban Hadész a növényi természet télen bekövetkező ciklikus pusztulásának okozója (Homéroszi II., Démétér-himnusz). Rettegett alakjához a sötétség, a halál, a pusztulás kapcsolódott; ritkán ábrázolták, nevét félelemmel mondták ki. Eufemisztikus elnevezése Plutón (’gazdag’), mivel a föld mélyen fekvő kincseinek és a növényvilág gyökereinek ura (rPlutosz). (Ebben a szelídebb felfogásban Plutoszhoz, a gazdagság istenéhez hasonlóan bőségszaruval is megjelenítették.) Színe a rfekete, a neki áldozott állatokat is színük szerint választották ki. Attribútuma a láthatatlanná tevő rsisak (Hom. Il., V. 845), állatai a rkutya, a rfarkas, a rkígyó és az alvilág bejáratát őrző rKerberosz. • Platónnál a hagyományos negatív értelmezéstől eltérően Hadész az anyagi kötöttségektől mentes magasabb rendű szellemi lét jelképe, a bölcsesség magasztos istene, akihez az ember nemesebb része, a lélek a halál után megtér. Értelmezésének alapja a Hadész név Aidész változatának etimológiai magyarázata (aidész ’láthatatlan’): „A lélek pedig, a láthatatlan, mely egy ilyen másik, nemes és tiszta és láthatatlan helyre, Hadészhoz költözik, valóban a »láthatatlanhoz«, a jó és bölcs istenhez” (Phaidón, 80d). • Hadész itáliai megfelelője Orcus, a haláldémon, akivel a görög és római istenek megfeleltetésekor azonosult alakja (Verg. Aen., II. 398; VIII. 296). Dis pater, a föld gazdagságának római istene a Plutónnal való azonosság révén szintén alvilági istenség lett (Verg. Aen., IV. 702; V. 732). • Keresztény értelmezésben a Pokol urát, a Sátánt, a legfőbb gonoszt jelképezi. Dante is Plutónak és Disnek nevezi az alvilág királyát az Isteni Színjátékban (Pokol, XI. 65–66; XXXIV. 20); a Pokol központja pedig maga a jégbe fagyott ördög, Dis (rSátán/Lucifer). A Csíksomlyói passió Pulutó nevű ördöge is az antik mitológiai alak keresztény változata. • Az alvilágot Goethe Orcusszal azonosítja: „Tűrj meg hát Jupiter, míg Hermész Cersius ékes szobra előtt később orcusi csendbe levisz” (Római elégiák VII). rPlútó bolygó [Ú. E.]
Hadúr: Magyar mitológiai alak, amely Vörösmarty Zalán futása c. eposzából vált közismertté. Eredeztetése és értelmezése többrétű. Gálos Rezső irodalomtörténész szerint ezt a „legfiatalabb istenséget” Aranyosrákosi Székely Sándor teremtette meg A székelyek Erdélyben c. eposzában (1823): „Haddúr’ kedveltje hősek! / Haddúr áldá meg rontó fegyvereinket; / Haddúr kedve, hogy itt hanyatt választva maradjunk.” Jókai



A magyar nemzet története c. művének az ősi vallásról szóló fejezetében perzsa eredetet feltételez. Értelmezésében Hadúr a pogány magyarok hitvilágában a Nap, a tűz, a háború isteni megtestesülése: „...a zend hit Adurja volt-e azon Hadur, kinek képében – őseink – napot, tüzet vagy háborút imádtak?” (rAhura Mazda). • A XIX. sz. eleji műveltségben fontos szerepet játszó antik hagyományban is találunk párhuzamot. A hun-magyar mondavilág egyik eleme, az Isten kardja szorosan kötődik az antik hadistenhez; eszerint Mars kardja rAttila királyhoz, majd rÁrpád nemzetségéhez került. A kapcsolat létrejöttét elősegítette, hogy számos antik történetíró megemlékezett a szkíták Mars- és kard-kultuszáról (rkard); a középkori krónikások a szkítákat tartották a hunok elődeinek. A „Hadak Istene” elnevezés már Csokonai Vitéz Mihály Árpádiász-töredékében is szerepel: „Rettentő hadakat, vért és egy nemzeti szörnyű / Bajnokot énekelek s a bús Hadak Istene bátor / Hét fő hadnagyait.” A „Hadúr” mellett Vörösmarty is többféle névváltozatot használ a Zalán futásában: „Kardja Hadistennek, mellyet bámulva emelt föl”; „...ott fenn / Lát, ’s igazán vet sort a’ nagy hadak’ istene.” Vörösmartynál ez a mitologikus figura nemzeti istenként jelenik meg, aki a magyarságot segíti. Ellenfele Ármány, a perzsa vallás gonosz istenségének, Ahrimánnak magyar megfelelője, akinek ereje a jó istenség hatalmával szemben megtörik (rAhrimán/Ármány). • A kard csodás előkerülésének mitikus történetét a festészet is megörökítette: pl. Iványi Grünwald Béla: Isten kardja (1890, Bp., MNG). Ady A szétszóródás előtt c. versében Jahvéhoz hasonló, népe vétkeit büntetéssel megtorló istenségként említi: „Hát népét Hadur is szétszórja: / Szigorúbb istenek ezt így szokták.” [Ú. E.]
haj: A fejtetőt borító szőrzet; az életerő, az energia, a hatalom és az isteni inspiráció szimbóluma. Számos kozmogóniai mítosz eleme a rkozmikus ember testéből kialakított világ, amelyben a növényzet az ősi óriástest hajából ered. • A samanizmusban a sámánkoronához kapcsolt kovácsoltvas hajfonat alakú dísz a sámán lélekutazásának jelképe. • A kibontott haj a szabadságot, a társadalmi kötöttségektől való mentességet jelezte; így hordták hajukat a hajadon lányok, míg a bekötött haj a házas állapotot jelölte. A felálló haj mágikus hatalmú, megszállott emberre vagy félelemre utal. Az összekuszált, megtépett haj több helyütt a gyász jele. • A hajat az antik görögök is többféleképpen értelmezték: Kairoszt, az Alkalom megszemélyesített alakját ábrázolták lógó tinccsel, amelynél fogva



„megragadható”. Hasonlóképpen jelenítették meg az idő megszemélyesített alakját, Khronoszt is (rKhronosz). A kígyókká változott, égnek álló hajszálak a démoni hatalmat jelképezik, pl. az rErinnüszök/Furiák és a Medusza ábrázolásain (rgorgók). A lenyírt hajfürt halotti áldozat is lehetett, pl. Akhilleusz egyik áldozati ajándéka: „Patroklosznak adom hajamat, vigye sírba magával” (Hom. Il., XXIII. 151). Platón a haj lenyírását a gyász jeleként említi (Phaidón, 89b). • A bibliai Sámson ereje a hajában rejlik (Bír 16,17). Amikor Delila levágja Sámson álmában a haját, a férfi elveszíti az erejét (Kondor Béla: Sámsonnak levágják a haját, rézkarc, 1967, Bp., MNG).
Dorfmeister István: Sámson és Delila (falkép, 1769, sárvári vár).
A haj lenyírása mint a megszégyenítés jele az Ószövetségben is megjelenik, jelezheti pl. az Úr büntetését (Ám 8,10). • A kereszténységben a hosszú, kibontott haj a bűnbánatra utal, pl. Bűnbánó Szt. Mária Magdolna ábrázolásain.



Tilmann Riemenschneider: Bűnbánó Magdolna (1490–1492, München, Bayerisches Nationalmuseum).
Szt. Ágnes attribútuma, mivel a ruháitól megfosztott szentet hosszúra nőtt haja fedte be (Ribera: Szent Ágnes, 1641, Drezda, Zwinger). • A női szépség és a szerelmi kötelék jelképe, pl. Zrínyinél: „Cumilla szép haja megkötözé szüvét” (Szigeti veszedelem, I. 72). A rokokó költészetében erotikus motívum (Alexander Pope: Fürtrablás). Baudelaire a haj jelentéseit kapcsolatba hozza a tengerrel és a borral, a haj hullámzását a részegség, az elragadtatás állapotával. A haj maga az razúr: „Óh, kék haj sátora, kék éjszakából messze átfogsz, s akkor te vagy a tág, kerek azúr” (A haj). • A hosszú haj az 1960-as évek nemzedéki tiltakozásának egyik kifejezése volt, erre utal címében a Hair c. musical. rfej [Ú. E.]
hajnal: A napkelte időszaka, a pozitív erőknek a gonoszság felett aratott győzelmét jelzi; ellentéte az réjszaka (rfény/világosság és sötétség). Mindig fiatal, halhatatlan, minden új nap reggelén megjelenik, és minden lehetőséget magában rejt; a remény szimbóluma. Az régtájak közül a Kelet (napkelte), az állatok közül a rkakas hordozza a hajnalhoz kapcsolódó jelentéseket. • Az antikvitásban rÉósz/Aurora személyesíti meg. • A zsidó és keresztény hagyományban az Isten hatalmának jele, amely a negatív erők, a sötétség legyőzését hirdeti. Ezért volt jelentősége a napkeltekor történő áldozásnak (Kiv 30,7); az Úr ekkor megkönyörül az emberen (Zsolt 30,6) és a gonoszt megbünteti (Zsolt 73,14–20). Hasonlóképpen jelentőségteljes a hajnali imádkozás (Zsolt 59,17; Bölcs 16,28). A keleti irányba tájolt keresztény templomok apszisának ablakain az oltár felől a



felkelő nap sugarai a hajnali imádság idején sütöttek be, a fény győzelmét, Krisztus halálon aratott diadalát hirdetve (rablak, rtemplom). Az evangéliumok szerint Krisztus hajnalban támadt fel (Lk 24,1; Jn 20,1), hívei napkeltekor már csak az üres sírt találták (Mk 16,2). Grünewald az isenheimi oltáron a feltámadás megjelenítésekor Krisztus sírból kiemelkedő, megdicsőült testét az éj sötétjét megtörő sugárzó fénygömbtől övezve ábrázolta (1515 k., Colmar, Musée d’Unterlinden). Jonathan Edwards XVIII. sz.-i protestáns prédikátor szintén a hajnal ’feltámadás’ jelentését fogalmazza meg, mivel szerinte a természet jelenségei is „Isten ujjának lenyomatát” hordozzák mint előképek. • A hajnal a hitben való megnyugvás és bizonyosság képe a muszlim hagyományban is: „Menedéket keresek a hajnalhasadás Uránál annak a rossza elől, amit teremtett és a szétterjedő sötétség rossza elől” (Korán, 113. szúra, 1–3). • A vámpírlegendában az éjszaka támadó démoni lényt a kelő nap fénye űzi vissza sírjába (rvámpír). • Michelangelo Lorenzo de’Medici síremlékére készített A Hajnal c. szobra a másik három napszak-allegóriával (Az Est, A Nappal, Az Éj) együtt a halandó léten uralkodó végzet jelképe (1524, Firenze, Medici-kápolna). • A német miszticizmus legnagyobb alakjának, Jakob Böhmének 1612-es műve az Aurora oder Morgenröte im Aufgang (Aurora, vagy a felkelő hajnalpír) címet viseli. Böhménél Aurora a misztikus megvilágosodás, a beavatás, a kezdet szimbóluma.
Adriaen Collaert–Marten de Vos: Aurora (A négy napszak-sorozat, XVI. sz. vége–XVII. sz. eleje, Bp., Szépm. Múz.).
• A felvilágosodás korában a hajnal, mint a fény kezdete, az értelem győzelmét jelképezte. Mozart és Schikaneder A varázsfuvola c. operájának szövegkönyvében is ez a jelentése: „Hamarosan felragyog, hogy a hajnalt



hirdesse / Arany pályáján a Nap, / Hamarosan eltűnik a babona.” • Nietzsche Im-ígyen szóla Zarathustra c. művének kezdő- és záróképe is a napkelte. A világban megjelenő fény a prófétai ténykedés kezdetét, a tan szétsugárzását jelképezi: „egy reggel hajnal hasadtával kelvén, szembeálla a napnak és im-ígyen szólítá meg: »Hatalmas csillagzat! Mi volna boldogságod, ha nem volnának azok, a kiknek világosságot adsz!«” Adynál az élet értékeit jelzi: „Óh szent hajnal-zengés: / Élet szimfóniája” (Sóhajtás a hajnalban). Kosztolányi Hajnali részegség c. versében maga a Szépség. [Ú. E.]
hajó/bárka: Vízi jármű; az utazás, a kaland, a felfedezés, az élet, az életen való biztonságos átjutás szimbóluma. Lunáris, női princípiumként a védelem megtestesítője, az ranyaméh, a rbölcső megfelelője. A holtak túlvilági utazásával is kapcsolatos, már a bronzkori sziklarajzoknak is gyakori eleme a halottak lelkét vivő hajó. Ez esetben a rkoporsó képét is felidézi. • Az egyiptomiak hite szerint rRé napisten mindennap egy bárkán szeli át az ég óceánját.
Amon/Ré a napbárkán (sírkamrafestmény, Kr. e. XV. sz.).
Itt szoláris szimbólum, a napszekeret helyettesíti (rszekér/kocsi); a Nap szállítójaként a vizek termékenységére utal. A halottak lelkét is bárka viszi az öröklét felé. Az ókori egyiptomi templomi szertartások fontos momentuma volt az ún. Nap-bárkának a templomba való szállítása és tisztelete, amely a Nap égi útját reprezentálta. rÍzisz hajója, amelyet minden tavasszal feldíszítettek és vízre bocsátottak, az isteneknek felajánlott mindenkori áldozat szimbóluma volt, amely védelmet kért az összes hajó számára. • Az óind Mahábhárata eposz vízözön-történetében a bölcsek Brahmá isten tanácsára építenek bárkát, s ez menti meg őket a pusztulástól (III. 187, A hal története) (rbráhman/Brahmá). A buddhizmusban a törvény hajója teszi lehetővé az ember számára, hogy átkeljen a lét és a



lélekvándorlás óceánján. • A görög-római mitológiában Kharón, az alvilági révész, az elhunytak lelkét szállítja. Ókori ábrázolásokon Dionüszosz olykor tengeren, hajón tűnik fel, máskor a szárazföldön, ökör húzta szekéren. Ezek az ábrázolások a tavasszal kezdődő hajóutakat vagy a túlvilágra indulókat szimbolizálják. A hajó lehet a politikai közösség, a jól szervezett állam jelképe (Platón: Állam, III. 389d; Alkaiosz: Az állam hajója; Horatius: Az államhoz, Ódák, I. 14). • Az Ószövetség özönvíztörténetében Noét és családját, valamint a Föld állatait a Jahve utasításai alapján készített bárka menti meg (Ter 6,14–7,16). rNoé bárkája az élet, a túlélés lehetőségét jelenti a pusztulás közepette.
Noé bárkája (fametszet, 1438).
• A kereszténységben a hajó a vallási közösséget jelöli. Jézus „bárkából tanította a népet” (Lk 5,3). Ókeresztény síremlékeken a halott életútját szimbolizálja, amint az öröklét kikötője felé tart (rkikötő). Az egyházzal való azonosításának eredete Noé bárkájának történetéhez nyúlik vissza. A hajó megmenti a hívőket a bűnök özönétől, és az üdvözülés felé viszi őket. Ez a felfogás tükröződik Hippolütosz Apostoli hagyományainak záró soraiban: Isten „kormányozza az egyház hajóját, amely majd méltó lesz a nyugodt kikötőben pihenni”. A vesperás himnusz (Ave maris stella) Szűz Máriát nevezi a hívek kikötőbe segítő „vezérlőcsillagá”-nak



(rcsillag/bolygó). Az egyház és a hajó szoros kapcsolatát jelzi az építészetben a „templomhajó” elnevezés. A szentek ikonográfiájában Szt. Orsolya attribútumaként mártíromságának helyszínére, a Kölnbe vezető hajóútra utal. • A hajó gyakori eleme a heraldikának is: tengeri győzelmekre, távoli tengeri utazásokra utal. Turner Tengeri vihar c. festményén a hánykolódó hajó az elemeknek kiszolgáltatott emberi lét kifejezője (1805, London, Tate Gallery). Arnold Böcklin Holtak szigete c. festményén az ősi mitikus képzeteket idéző, túlvilágra vezető bárka jelenik meg (1880, Lipcse, Museum der Bildenden Künste) • A világirodalom gyakori toposza. A hajó mint állam-jelkép Dante hazáját, a vezető nélkül maradt Itáliát jelenti: „Rab Itália, nyomor tanyája, / kormánytalan hajó vad förgetegben” (Ist. Színj., Purg., 76–77). Sebastian Brant Das Narrenschift (’Bolondok hajója’) c. művében (1494) az emberiség bolondok nyüzsgő, tolongó tömegeként tölti meg az irányt vesztett hajót. Coleridge Ének a vén tengerészről c. művében és Baudelaire Az utazás c. versében a hajó az ismeretlenbe visz, Rimbaud Részeg hajója pedig az életutat szimbolizálja. A magyar költészetben Berzsenyi folytatja az ókori hagyományt: A’ Magyarokhoz c. ódájában a hajó az államot, Osztályrészem c. versében pedig az emberi életet fejezi ki. Csokonai Tüdőgyúladásomról c. versében az élet és halál vizein hánykódó hajó a koporsóként megjelenő betegágy. Adynál az öntörvényű életút, az új keresésének szimbóluma (Új vizeken járok). Az utolsó hajók c. versben a hajók a költő verseit, üzeneteit viszik. Illyés Gyula Kháron ladikja c. versében a halálba hanyatlás lassú útját jelképezi, „Hisz minden ugyanaz: az ég, az út, a táj, / épp csak visszafelé.” róceán, rtenger, rút/utazás, rvíz [K. J.]
hal: Elsődlegesen termékenységi szimbólum; az archaikus vízparti kőhalmok pl. az ősi halászmágia gyakorlatáról tanúskodnak. A halak termékenysége és a halászat sikere létfeltétel volt, a hal ezért a bőséget és a jólétet fejezte ki. Fallikus jelkép, de a vízzel, nedvességgel együtt kapcsolódhat a női princípiumhoz is. A paleolitikumból származó kőből faragott vagy kőbe vésett hal alakú falloszábrázolások a hatalomra és a nemzőerőre utalnak (rfallosz). A hal az alvilághoz is kapcsolódik, mivel régiója, a rtenger mélye az ember számára titokzatos, idegen világ. • A mezopotámiai és egyiptomi hitvilágban a termékenység jelképeként kifejezte a folyó éltető erejét. A templomokhoz szent halastavak tartoztak. A sumer-akkád Éa, valamint rDumuzi/Tammúz jelképe. A babiloni halisten,



Óannész papjainak öltözete a halra utalt (pl. hal alakú süvegük a katolikus liturgikus öltözetbe is átkerült). • A skandináv mitológiában Friggéhez, a termékenység és szerelem istennőjéhez tartozik. • Kínában elsősorban az angolna hordoz fallikus jelentést; a nászajándékba adott halpár termékenységet szimbolizáló házassági ajándék. Az aranyhal a gazdagságra és a termékenységre utal. • Az óind Mahábhárata c. eposz vízözöntörténetében szereplő nagy hal Brahmá isten megtestesülése; ő menti meg a tanácsára bárkát építő bölcseket a pusztulástól (III. 187, A hal története) (rbráhman/Brahmá, rhajó/bárka). Visnu első avatárája, megtestesülése ugyancsak hal.
Visnu első megtestesülése (indiai miniatúra, XVI. sz.)
• A görög mitológiában a halak általában a tenger, a tengeristenek (rPoszeidón/Neptunus, Néreusz és a Néreiszek) attribútumai. • Az ugariti mítoszokban, valamint a zsidó hagyományban is fellelhető negatív, alvilági erőket kifejező jelentése. Az ugariti víziszörny, Lótán az ősi káosz, a rvíz romboló ereje, akárcsak az Isten által legyőzött ószövetségi rLeviatán (Jób 41). • A Jónás prófétát elnyelő nagy hal az alvilág szimbóluma, a halban töltött három nap a tipológiai szimbolizmus értelmezésében Krisztus halálának előképe, a hal gyomrából való csodás kiszabadulás pedig a Megváltó feltámadására utal. Az alvilág mindent elnyelő, hatalmas halként való ábrázolása is ezzel a hagyománnyal függ össze, pl. a klosterneuburgi oltár Pokol c. zománcképén (XII. sz.). A keresztény kultúrában az ókeresztény kor síremlékein gyakori motívum a halat karmai közt tartó rmadár (általában sas), amely a mennybe ragadott lélekre utal. Bod Péter Mt



13,47–48 magyarázatában a tudatlanság tengerén (evilági lét) úszkáló halakat (embereket) említ, akik Isten beszéde által „fogatnak” (téríttetnek) meg (Szent Irás’ értelmére vezérlő magyar leksikon). A keresztelés
szertartásában a víz (aqua vitae) a hitben elnyert öröklét ígérete a lélek-hal számára. A halastavat a keresztelőmedencének, a halakat a lelkeknek feleltették meg. A korai kereszténységben, az üldöztetés korában, a hal magának Krisztusnak is szimbólumává vált: a görög ’hal’ szó (Ikhthüsz)
feloldható akrosztichonként: Jészusz Khrisztosz Theu Hüiosz Szótér (Jézus Krisztus, Isten Fia, a Megváltó).
Hal mint Krisztus szimbóluma (kőlap, III. sz., Szaloniki).
Ez az eredetileg titkos értelmezés Alexandriai Szt. Kelemen Himnusza Krisztushoz c. művében is szerepel: „Ellenség-hullámban / Boldogító élettel / Minket hivogató / Tiszta, szép Halunk.” • Az embléma-ábrázolásokon is gyakran megjelenik. A reneszánsz korától széles körben elterjedt embléma volt a kis halakat felfaló hatalmas hal példázata, amelynek morális mondandója a gyengék kiszolgáltatottságát, a természet kegyetlen törvényeit fejezte ki (pl. id. Pieter Brueghel rajza 1557-ből, Bécs, Albertina). • A magyar irodalomban mind a keresztény, mind a világi halszimbólumra találunk példát. Az Istent hűen követő, hite mellett kitartó lélek jelképe egy ismeretlen ferences Libanuson termő cedrus-fának veleie c. művében: „Egy bizonyos halban van annyi okosságh, Hogy nagy habtul félvén kősziklához ragad, Migh szélvész nem szünik onnét el nem szakad [...]. Az ember se féllyen ha Istenhez ragad.” Zrínyi Miklós Idillium. Az hól egy vadász Violának kegyetlenségéről panaszkodik c. versében a hal
erotikus értelemben szerepel. Babitsnál a Jónás-történetre utalva haláljelkép: „...egy még vakabb és örök / Cethal szájában végkép eltünök” (Jónás imája). • Jungnál archetípus, őskép; a személyiség mélyebb régióját,



a tudattalant szimbolizálja. rbálna, rdelfin, rHalak csillagkép, rhalász/halászat [Ú. E.]
Halak csillagkép: Az utolsó, a tizenkettedik állatövi jegy. Jele: . Időszaka: február 19– március 20. Az antikvitás korában azzal a két hallal azonosították, amelyek a Tüphón ellen vívott küzdelem során Aphroditét és Erószt elmenekítették, ezért jutalmul az égboltra kerültek (Ovid. Fasti, II. 454–474). A Jupiter és a Neptunusz bolygók uralma alatt álló csillagkép. A négy elem közül a vízhez rendelték. • A hallal mint Krisztus-szimbólummal összefüggésben a krisztusi életmodell jelképe (rhal). Az asztrológiai hagyomány szerint a Jézus születésekor kezdődő világkorszak a Halak csillagkép jegyében telt el, s felváltója a Vízöntő új korszaka. A spiritualizmus, a jóság, a szeretet, a mély lelkivilág, negatív értelemben a túlzott befolyásolhatóság tulajdonságait társítják hozzá. Az ún. zodiákus ember ábrázolásain a lábfejeknél helyezkedik el.
Halak csillagkép (Csízió, Kolozsvár, 1592, Bp., MTA Kézirattár).
rállatöv [Ú. E.]
haláltánc: A halál előtti bűnbánat, a mulandóság kifejezője, amely gyakran a halálra való készülődésre vagy a hiábavaló küzdelemre is utal. A halál csontváz képében éjfélkor kibúvik a temető egyik sírboltjából, táncolni kezd, s elindul, hogy áldozatait összeszedje az élők közül; ez a „dance macabre”, az utolsó tánc, amelyben a halál előtti egyenlőség gondolata fejeződik ki (rcsont/csontváz). A halált jelképező sírgödör körül táncol a társadalom valamennyi rétegének, nemének és életkorának egy-egy



képviselője, aztán beleugrik a tátongó sötétségbe (rsír). A haláltánc rituális tánc is, amely a világmindenség örök ciklikusságát fejezi ki. Ez az elképzelés a XIV. sz. nagy pestisjárványai óta egész Európában elterjedt: a halál „személyválogatás nélkül egyaránt bánik a gazdaggal, mint a szegénnyel, az erőssel, mint az erőtlennel, az ifjúval, mint a vénnel, a bolonddal, mint a bölccsel” (Landovics István prédikációja, 1689). Az ábrázolások a gyakori (kör)tánc helyett körmenetet is mutathatnak; a halál legelőször a társadalmi hierarchia csúcsán levőket – a pápát, a császárt ragadja el. Néha csontváz is lépdel a menetelők közt (Holbein: Haláltánc, fametszetsorozat, 1538, Lyon).
Michael Wolgemut: Haláltánc (Hartmann Schedel: Weltchronik, 14901493).
A haláltáncot a bűnbánat tisztítótüzének is tartják: a járványok bűnbánat és bűnbocsánat nélkül elhunyt áldozatai kénytelenek – vezeklésül – a halál furulyaszavára mozogni. A padovai San Antonio-templom szószéke alá mintázott gnómfigura a halált személyesíti meg, amint táncra kéri a félig már oszlásnak indult holtakat. A haláltánc-ábrázolások a templomok falán intésül szolgáltak az élőknek, s egyben védelmezték is őket a halál ellen (pl. a II. világháborúban elpusztult lübecki [1463], ill. bázeli [1440] freskók). • A haláltánc-motívum a középkori misztériumokban és Akárki-legendákban is megjelenik: a földi értékek képviselőit – a Szépséget/Ifjúságot, a Gazdagságot, a Hatalmat – tánc közben elragadják a temető halottai. Villon a Nagy Testamentum 39. szakaszában a halál előtti egyformaságról szól a haláltáncok mindenkit felsoroló formájában (Panasz a mindeneket lebíró



halálról). • Baudelaire a halált aszott, felcicomázott öreg nőként ábrázolja, aki táncpartnert, áldozatot keres a világot jelentő táncteremben (Haláltánc). A vörös halál álarca c. E. A. Poe-novellában a halál a pestis elől elzárkózó mulatozók közé oson be. Itt a haláltánc valójában a halál előtti utolsó fékevesztett tombolás. • Magyarországon először a Példák könyvében, később Madách Az ember tragédiája c. művének londoni színében jelenik meg. Liszt zongorára és zenekarra komponált Haláltáncának könyörtelen, kopogó ritmusa a tánc kényszerű voltára, az alávetettségre és a halál kérlelhetetlenségére emlékeztet. Weöres Haláltánc c. verse táncos ütemű, és a halál előtti bemutatkozást, vagyis az emberélet summázását festi: „Öreg csont, / ifjú csont / rajta-rajta-rajta.” • Bergman A hetedik pecsét c. filmjének záróképe a táncra invitáló kaszást és áldozatait mutatja. rtánc [R. G.]
halász/halászat: A halfogás mint mesterség a folyó- és tengerparti népek körében jelképes értelmet is hordoz. A halász a bölcs szimbóluma, aki a mélyből felhozza a gazdagságot. • Az Ószövetség csak képletesen beszél a halászatról, a horogra akadt hal a bűnhődő gonosz képe (Préd 9,12). Jeremiásnál a halászat Isten szétszórt fiait gyűjti egybe (Jer 16,16). • Ennek beteljesedése az emberhalászat, amelyet Krisztus, ill. apostolai űztek, akik közül néhányan foglalkozásuk szerint is halászok voltak: Péter és András apostolt Krisztus „emberek halászainak” nevezte (Mt 4,19) (rapostol). A csodálatos halfogások a sikeres apostoli munka előképei (Lk 5, 1–11; Jn 21,4–7). Ez a téma jelenik meg pl. Konrad Witz Csodálatos halfogás c. képén (1444).



Jézus mint a szívek halásza (rézmetszet, XVIII. sz., Szilárdfy Z. gyűjteménye).
• A Grál-monda Halászkirályát a középkorban Krisztus-jelképként értelmezték (rGrál). Azt a történetet, amely szerint a mitikus uralkodó a kehelyben talált hallal egész népét táplálni tudta, összefüggésbe hozták a kenyér- és halszaporítás csodájával (Mt 14,13–21). Az apostoli munka mint „emberhalászat” és a Halászkirály gyógyíthatatlan sebéről szóló legenda szintén ezt a párhuzamot erősítette (rseb). • Hemingway Az öreg halász és a tenger c. művében a halász alakja az ember legyőzhetetlenségét, az emberi értékek elpusztíthatatlanságát jelképezi, a halászat pedig az emberi küzdelem, az élet állandó kihívása. rhal, rháló, rvadász/vadászat [P. E.]
háló: A halászat és vadászat eszközeként a fogság, a rabság jelképe. Megjelenhet harci szimbólumként, pl. a sumer költészetben: „A város hurok a lázadó földnek, / vermet, hálót vet neki” (Ének Enlilre, 17–18). • Az antikvitásban rAphrodité/Venus hálója a szerelem mindent lebíró, fogságban tartó erejét jelképezi, pl. Ibükosznál: „Küprisz erős / hálóiba ránt be csalóka varázsa” (Erósz). A rHéphaisztosz/Vulcanus kovácsolta fémháló Aphrodité és Arész szerelmi kalandjának leleplezője (Hom. Od., VIII. 266367). • A kereszténységben pozitív jelentésben szerepel az evangéliumi példázatok kapcsán; a mindenféle halat kifogó háló és a halászat végén történő válogatás az Utolsó ítélet, a Mennyország szimbóluma (Mt 13,4751; Jn 21,11–13). Szt. Ágoston így összegzi ezt a jelentést Zsoltára az eretnekek ellen c. művében: „Mint kivetett háló a Mennyeknek birodalma, / mely felé gyűl millió hal, vegyes fajta, / akiket szétválogatni kivontak a partra.” • József Attilánál kozmikus jelkép: „Kiterített fagyos hálóm / az ég, ragyog – / jeges bogai szikrázón / a csillagok” (Háló). Pilinszky a biblikus jelentést eleveníti föl: „Csillaghálókban hányódunk / partravont halak” (Halak a hálóban); Milyen felemás c. versében pedig az emberi értékrend hamis, fogságba kényszerítő voltára utal: „Hányféle szégyen és képzelt dicsőség / hálójában evickélünk.” rhalász/halászat, rpók [Ú. E.]
hamu: A szilárd, szerves anyagok elégetéséből származó porszerű anyag a mulandóság, a gyász, az alázat jelképe; beavató és megtisztító eszköz, ugyanakkor magában rejti a feltámadás, az élet lehetőségét (pl. a rfőnix tulajdon hamvaiból születik újjá). • Az antik elképzelések szerint



koncentrált formában tartalmazza az elégett dolgok erejét, s egyben mutatja mulandóságukat is. A mediterrán kultúrákban a földi dolgok időhöz kötöttségét, a megtisztulást és az elmúlást tükrözi. A gyászszertartásokban hamut szórnak a fejükre (Hom. Il., XVIII. 25). • Az indiai jógik testének hamuval való bedörzsölése azt jelképezi, hogy lemondanak a földi élet minden hívságáról (rtest/hús). • Az Ószövetségben is megjelenik ez a szokás a gyász és a bűnbánat jeleként (Jób 2,8), valamint a megtisztulási szertartásban (Szám 19). A bánat jele, amely örömmé változhat (Iz 61,2). A keresztény hagyományban a teremtés anyaga, az új kezdete. A farsangot követő hamvazószerdán a hívek homlokát az előző évi virágvasárnapi szentelt barka hamvaival kenik meg, s ez a nagyböjt első napja, a vezeklés, a bűnbánat időszaka. A rpor és hamu a halál, az emberi mulandóság kifejezője (Halotti beszéd és könyörgés). • Az elégetett holtak hamvainak szétszórása különleges jelentőségű. Egy antik legenda szerint Szolón hamvait Szalamisz szigetén szórták szét, hogy holtában is Athénhoz kötődjék. A boszorkányok hamvait a középkorban vízbe szórták, hogy minden földi nyomukat eltüntessék, és vissza ne térhessenek (rmáglya). • Kölcsey Hymnusában a haza jelenik meg hamvvederként. A II. világháború megsemmisítő táboraiban elégetett foglyok emlékét gyakran kapcsolják a hamuhoz (pl. Paul Celan Halálfúgájában). Weöres Sándornál – a rpor jelentéséhez hasonlóan – a létet megelőző holt anyag: „száz alakban létrejöttök a durva hamuból” (Hatodik szimfónia; A teremtés). rtűz [K. Zs.]
hangszerek: Zenélésre szolgáló, különböző típusú (ütő, húros, fúvós) eszközök. Számos kultúrában a szakrális szertartások kísérői, gonosz szellemek elűzői, közvetítők az égi és a földi világ, az istenek és a halandók között (rdob, rsófár). • A Távol-Keleten a hangszerekhez kötődő hagyományos kifejezőerő az anyagukhoz kapcsolódó szimbolikával is összefüggésben áll (pl. bambusz, fémhúr, kerámia, bőr, fa). • Európában a különböző hangszerek mitológiai, történelmi alakok tevékenységéhez, történetéhez kapcsolódva sokszor attribútumként jelennek meg (pl. Apollón – líra, Pán – pánsíp, Dávid – hárfa). • A görög mítoszokban a húros hangszerek (Apollón lírája) magasabb rendűek, mint a fúvós hangszerek (Marszüasz fuvola- és Pán sípjátéka) (rfuvola/furulya/síp; rlíra/lant). A hangszerek a háború fegyvereivel állíthatók szembe; a Venust és Marsot megjelenítő műveken a szerelem istennőjéhez társulnak. A győzedelmes Erószt gyakran ábrázolják szimbolikus tárgyak között; a tudást, a



művészetet jelképező könyvekkel, babérkoszorúkkal, a harc fegyvereivel és a szerelem hangszereivel (Caravaggio: A diadalmas Ámor, 1603, Berlin, Staatliche Museen) (rErósz/Amor/Cupido). • Gyakran a szerelem jelképeiként szerepelnek. A fúvós hangszerek, pl. a fuvola, a duda, a trombita fallikus jelentése az antikvitás óta széles körben ismert, míg a húros hangszerekhez elsősorban feminin jegyek kötődnek (rkürt/trombita/harsona). A középkori asztrológia tanítása szerint a muzsikusok a rVénusz bolygó „gyermekei”; ennek befolyása alatt állnak. Számos, szerelmeseket ábrázoló képen a férfi valamilyen hangszeren, általában lanton játszik (Giorgione: Koncert a szabadban, 1508–1509 k., Párizs, Louvre). Népszerű az az allegória, amelyben a fiatal férfi leteszi a kardját, hogy zeneszerszámra cserélje. Itt a hangszerek az érzékiség, a bűn csábításának kifejezői. A középkori egyház a világi zenészeket „Lucifer cselédeinek” tekintette. Ebben az értelemben jelennek meg Bosch A Gyönyörök kertje c. triptychonjának Pokol-tábláján a hangszerek (15031504, Madrid, Prado). • A keresztény művészetben a hangszerek gyakran láthatók a Szüzet és a Gyermeket ábrázoló képeken az angyalok kezében, és az Isten örök dicsőségét kifejezve az angyalok karában is megszólaltatják azokat (El Greco: Angyali üdvözlet, 1596–1600 között, Madrid, Prado). A psalterium – Autuni Szt. Honorius szerint – az angyali zene szimbóluma, tíz húrja a tízparancsolatra, rháromszög alakja a Szentháromságra utal. A mennyei harmónia kifejezője, míg a rhárfa, a kithara a halandó ember Isten utáni vágyára és fájdalmára utal. Az egyházi zene védőszentjét, Szt. Cecíliát gyakran ábrázolják attribútumai, a hangszerek között (pl. Raffaello: Szent Cecília, 1514, Bologna, Pinacoteca) (rorgona). A rhét szabad művészet ábrázolásain a hangszerek a Zene attribútumai. Az öt érzék allegorikus ábrázolásánál a Hallást megtestesítő muzsikáló nőalakot különböző hangszerek veszik körül, mellette az érzékeny hallású szarvas látható.



Marten de Vos–Raphael Sadeler: A hallás (Az öt érzék c. rézmetszetsorozatból, 1581, Bp., Szépm. Múz.).
• Robert Fludd műveiben a középkorban is ható antik „szférák zenéje”tannak megfelelően a világ szimbólumaként jelenik meg az egyhúrú hangszer (A világ lényegét kifejező zenéről). rzene [B. B.]
hangya: Az állandó kolóniában (bolyban) élő rovar a munkálkodás, az összhang megtestesítője. A hangyák kapcsolatban állnak a föld alatti vizekkel. A hangyaboly a föld belsejében cirkuláló energia jelképe, amely forrásként tör a felszínre. A szárnyas hangya lélek-szimbólum. • Kínában az erényesség, a hazafiasság, az engedelmesség, a rendszeretet mintaképe. Huang Cung-hszi hangya-hasonlatában az egész nép hangyabolyként szolgálja a császárt (XVII. sz.).• Az Ószövetségben a szorgalom és a bölcsesség példája, mivel nyáron tartalékot gyűjt magának (Péld 6,6–8; 30,25). • A görög-római mitológiában Démétér/Ceresnek, a földművelés istennőjének állata (rDémétér/Ceres). Aigina lakóit „mürmidón”-oknak, vagyis ’hangyák’-nak nevezték, mert türelemmel és szorgalommal művelték a földet. Egy thesszáliai legenda az eke föltalálását és alkalmazását egy Mürméx (’hangya’) nevű nimfához köti. Az antikvitásban a hangyákat időjósnak tekintették; kárt és hasznot egyaránt jelezhettek; megjelenésüket rossz ómennek vették (Plin. Nat. hist.). • Aiszóposz nyomán Heltai Gáspár és La Fontaine meséjének hangyája a szorgalom jelképe, ebben a történetben ellentéte a rtücsök. A „hangyaszorgalom” mint a céltudatos, teremtő cselekvés pozitív képe Vörösmarty Gondolatok a könyvtárban c. versében is szerepel. A hangyaboly az emberi küzdelem kisszerűségét fejezi ki pl. Kölcsey Ferenc Vanitatum vanitas, valamint Berzsenyi Dániel A’ Temető c. versében: „Látom hangyabolyi míveidet, világ! / Mint szórja ’s temeti a’ nagy Örök’ keze, / Látom, hangyasereg! mint tusakodsz ’s tolongsz.” Hajnóczy Péter novellájában a hangya az anyagi javakat fölhalmozó, földhözragadt kispolgár megjelenítője (A hangya és tücsök mese). [B. M.]
harang/csengő: Fordított serleg alakú, fémből készített, érces hangú jeladó eszközök; a harang nagy-, a csengő kisméretű. Transzcendens szimbólum, a rontás elleni védelem eszköze; passzív, feminin jellegű. A középkor óta elterjedt harang mozgása jelképezi a szélsőséget, a jó és a rossz, a halál és a



halhatatlanság közti ellentétet. A harangzúgás hívás vagy veszélyjelzés. A csengők hangját a rParadicsom hangjával azonosítják. • A sámánok szellemidéző erőt tulajdonítanak a csengőnek, ezért a szertartási öltözeten és a dobon egyaránt megtalálható (rdob, rruha). • A buddhizmusban a tökéletes bölcsesség tiszta hangja, a sztúpák gyakori díszítőeleme (Jáva, Borobudur). Kínában ’tisztelet, hódolat, engedelmesség’ a jelentése; a hűséges miniszterek, a dicső katonák jele. Hangszerként a pentaton skála hangjainak kijelölője. • A görög-római hagyományban a csengő fallikus értelmet hordozott, Priaposz alakjához társították, s a zenés Dionüszoszrítusokon használták. • A zsidó kultúrában a papok ruháját és a rimmonimot (a tóratekercset ékesítő ötvöstárgyat) díszítette.
Rimmonpár (1860, Bp., Orsz. Zsidó Vall. és Tört. Gyűjt.).
Gránátalmákkal együtt a termékenyítő hatás kifejezője (Kiv 28,33–34) (rgránátalma). • A keresztény szimbolikában a templomot, valamint Krisztus jövetelét jelzi az eucharisztiában. Isten hangjaként az ráldás továbbítója. Veszélyjelző funkcióját itt is megőrzi: a felszentelt harangnak apotropaikus erőt tulajdonítottak. Remete Szt. Antal attribútuma; a középkorban népszerű gyógyító szent legendájában a kísértő gonosz elhárításának és a fertőző betegek közeledésének egyaránt kifejezője (pl. a leprások csengőszóval figyelmeztették az egészségeseket közeledtükre). A lélekharang az evilág utolsó hangjaként a temetőbe kíséri az elhunytat. A déli harangszó a török veszedelmet a keresztény világról elhárító 1456-os nándorfehérvári győzelmet idézi. • Mozart és Schikaneder A varázsfuvola c. operájában Papageno bűvös harangjátékot kap segítségül, bajelhárító



funkcióval. Velázquez gyermekportréin védő amulettként látható a ruhára tűzött csengő (pl. Felipe Prospero királyi herceg képmása, 1659, Bécs, Kunsthistorisches Museum). • A néphagyományban húsvét nagyszombatjának harangszava után kolompszó közben söpörték ki a házat a bogarak és a legyek elleni védekezésül. • A XX. sz.-i magyar irodalomban Adynál a harang magával Istennel azonosul (A Sion-hegy alatt). Nagy László Jönnek a harangok értem c. művében a halál hírnökei, de egyben a megtisztuláséi is. Tarkovszkij Andrej Rubljov c. filmjében a harangöntés az emberi teremtőerő, az alkotás küzdelmének példája. rzene [K. Zs.]
hárfa: Háromszögletű keretre feszített, húros, pengetős hangszer. Már az ősi Egyiptomban és Mezopotámiában ismerték. A sumer költeményeket
hárfakísérettel adták elő (Ningirszu isten házának építési éneke, hárfára). • A görögök is ismerték, elnevezései: trigónon, szambüké; Kheirón rkentaur attribútuma az Apollón-kultusznak hódoló városokban. Babérral együtt az Apollón-játékok szimbóluma (rbabér). Terpszikhorét, a zene, a tánc és a dal múzsáját kezében hárfával vagy lírával ábrázolták. • A kelta tűzisten, Daghdha attribútuma: ő kelti életre az évszakokat, és változásukat hárfajátékával idézi elő. • A Kalevalában a költészet, a zene hatalmát jelzi Vejnemöjnen varázserejű hangszere: „Hangicsálni kezde gyöngyen / Csukaszálkás zengő ládán, / Halcsontbeli ékes hárfán” (41. ének). • A keresztény hagyományban a lanttal együtt a középkori istentiszteletek kísérő hangszere. Dávid király hárfajátékával nyugtatta meg Sault, azzal kísérte a zsoltárokat, így látható pl. a 775 körüli Yorki zsoltároskönyv egyik képén is. A huszonnégy apokaliptikus aggastyánnak is hárfája van (Jel 5,8). Az angyalok zenekarában is fő helyen szerepel (El Greco: Angyali üdvözlet, 1596–1600 között, Madrid, Prado). Ugyanakkor más hangszerekkel együtt rSátán/Lucifer pokolraszállását kísérte (Iz 14,11). Bosch A Gyönyörök kertje c. triptychonjának Pokol-tábláján is szerepel (1503–1504, Madrid, Prado). • A heraldikában a világi öröm jelentéskörét hordozza. Írország szimbóluma; ma is szerepel az ország címerében. Eberlein berlini Richard Wagner-emlékműve (1903) a zeneszerzőt a Tannhauser c. operájából ismert Wolfram von Eschenbach alakjában, hárfával a kezében ábrázolja mint a német Lied megtestesítőjét. A hárfa



K. G. Carus Goethe-emlékmű c. festményén költészet-jelkép (1832, Hamburg, Kunsthalle).
• Aranynál is szerepel ebben az értelemben: „Függ már szögén a hárfa; – / Kapcsos könyvem bezárva” (Dal fogytán). Ady a hárfáikat fűzfára akasztó, hazájukat gyászoló, babiloni fogságba hurcolt zsidókra utal: „Babilon sötét vizeinél ülve / Akasztom hárfám szent, szomoru fűzre” (Ady: Mammonszerzetes zsoltára) (rfűzfa). Nagy László Az ördög hárfái c. versében a testi szerelmet jelképezi. rlíra/lant, rzene [B. B.]
harkály: Fakéreg alatti lárvákkal táplálkozó kúszómadár. A fák védelmezője, ezért számos nép mágikus hatalommal ruházta fel. A római mitológiában Picus (’harkály’) nemzette Faunust (rPán/Faunus), az erdők és mezők istenét. A kelet-itáliai Picenum lakóinak szent állata volt, valamint Mars madara, rRomulus és Remus táplálója. A rómaiak jóstehetséget tulajdonítottak neki. • A keresztény szimbolikában kettős a jelentése. Egyrészt szüntelen kopácsolása az állandó imádságot, az Isten felé fordulást jelképezi, ebben az értelemben az állhatatos hívő lélek szimbóluma; a fák férgeinek pusztítójaként a gonoszt megsemmisítő Krisztus jelképe (rféreg/hernyó/báb). Másrészt negatív szimbólum, az ördög és az eretnekség jelképe, mivel üres, korhadt fákon kopogtat; a Physiologus is ilyen értelemben ír róla. rmadár [Ú. E.]
harmat: Mint minden égből hulló csapadék, a feminin földet, növényeket éltető maszkulin erő. A rhajnal szimbolikájához kapcsolódva a lelki megújulás, az áldás, a béke és a jólét szimbóluma. • Kínában a



halhatatlanság jelképe és a remeték itala. • A görög-római mitológiában Irisz és rÉósz/Aurora istennők nyomán keletkezik. Ovidiusnál Aurora Memnonért, fiáért sírt könnye (Met., XIII. 621–622). Zeusz és Héra isteni nászakor is megjelenik: „Ily nyoszolyán háltak, s közben felhőbe borultak, / szép aranyosba; körül csillámló harmatozás hullt” (Hom. Il., XIV. 350351). A rómaiaknál Jupiter, az égisten termékenyítő erejét jelképezi. • Az Ószövetségben az Úr adománya, nagylelkűségének jele: „Izraelhez olyan leszek, mint a harmat; virul majd, mint a liliom, gyökeret ereszt, mint a nyárfa” (Oz 14,6). Mózes a hit áldást hozó erejének példájaként említi: „A föld figyeljen ajkam szavára! Esőként permetezzen tanításom, harmatként hulljon szavam” (MTörv 32,1–2). Harmat hull Gedeon gyapjára, amely a kiválasztottság jele (Bír 6,36–40) (rGedeon gyapjúja). Szerepel a Megváltó eljövetelének jóslatában is: „Harmatozzatok, egek, onnan felülről, és ti, felhők, hullassatok győzelmet!” (Iz 45,8). (Ez tér vissza az egyház adventi himnuszaiban, pl. „Harmatozzatok, égi magasok”, utalva az Isten földre jövetelére.) A kereszténységben a Szentlélek ajándéka; szerepet kap az elveszett lelkek üdvözítésében. Értelmezték Szűz Mária kiválasztottságának, csodás termékenységének a jeleként is. • Az alkímiában égi és földi tulajdonságai egyaránt hangsúlyosak; a rbölcsek köve előállításának jelképe, az első anyag lényege. Az „égi harmat” az ún. merkuriális elv, az illanó és a szellemi dolgokra utal (rHermész/Mercurius). • A kabbalisztikában a feltámadást szimbolizálja. Az Élet Fájából, a szefirot-fából áramlik ki a Fény Harmata, amely feltámasztja a holtakat. • A népköltészetben a virágot beborító harmat szexuális szimbólum. A költészetben gyakran azonosul a könnyel, pl. Vörösmarty Kisleány sírjára c. versében. József Attila Harmatocska c. művében a szépségre, az egyszerűségre utal. Weöres Sándor Psychéjében többször szerepel a nőiesség, a vágy jelképeként (pl. a Dall c. versben). reső, rvíz [P. E.]
három: Az Isten, az univerzum és az ember spirituális és intellektuális belső rendjének kifejezője; az „Én” és a „Te”, az „Egyik” és a „Másik” szétválasztottsága és ellentéte fölött létrejövő szintézis, amely egy új egység az őt megelőző szeparáció tagadása nélkül, hiszen az integráció előfeltétele az analízis, a rkettő. A három a megismerhetővé vált, tudatra ébredt egység (regy). Misztériuma éppen abban rejlik, hogy visszatérés az egységhez, amely azonban többé nem tagolatlan, mint az ős-Egy, hanem magában foglalja a dualitást, amelyet ural, s amelyen túllép. Tökéletes szám: a



totalitás, a befejezettség száma. A múlt–jelen–jövő hármassága az Idő teljessége, egysége. • A különböző vallásokban a világ vertikális tagolódásának elképzelésében hármas felosztás jelenik meg: az ég, a föld és az alvilág régióinak száma (pl. már a sumer hitvilágban: Gilgames, Enkidu és az alvilág, 11–13). A Szentség száma, amint ezt a világ különböző vallásaiban megjelenő istenhármasságok is bizonyítják. • A kínai hagyományban a „hármas egység” kifejezés arra utal, hogy minden egység voltaképpen háromlábú, s csak akkor áll szilárdan, ha három ponton van alátámasztva (pl. háromlábú tűzhely, háromlábú edény). A Ji king rtrigrammák segítségével rajzolta meg a világ képét. A trigramma három vonala a legalapvetőbb hármasságot, a föld–ember–ég hármasságát jelenti. Az ég az egy, az apa; a föld a kettő, az anya; az ember a három, az ő gyermekük. Az ember egyben összekötő is ég és föld, fenti és lenti, szellemi és anyagi világ között. A Tao Te king szerint a háromból származik minden. • A hinduizmus a világ aspektusait a maguk hármasságában ragadja meg, amint ezt az ún. rTrimúrti, a Brahmá–Visnu–Síva (teremtőmegtartó–átalakító) istenhármasság is kifejezi. • A buddhizmusban a Bölcsesség Három Drágaköve (Triratna): rBuddha, a beavatás; Dharma, az Univerzum morális kódexe és Sangha, a Rend vagy Templom. • Mezopotámiában és Egyiptomban az istenhármasság a család mintájára szerveződik: pl. Apszu (az édesvizek), Tiámat (a keserű vizek) és fiuk, Mommu; Egyiptom legismertebb triászának három tagja: rOzirisz/Szarapisz, rÍzisz és rHórusz. • A görög mitológiát és az elvont, filozófiai gondolkodásmódot különösen meghatározta a hármasságon alapuló szimbolika. A hármasistennők fontos szerepet játszanak: a rMoirák/Párkák, a Sors Zeusznál is hatalmasabb istennői; a rHárpiák, a rszirének, a Graiák, az ősz istennők, akik a gorgókhoz vezető út őrzői; maguk a rgorgók és az Erinnüszök (rErinnüszök/Furiák), a bosszúálló harag istennői, valamint a harmónia, a báj, a kellem megszemélyesítői, a rHórák és a rKhariszok/Gráciák szintén hármas csoportot alkotnak. Ezen hármasistennő-alakok valószínűleg egyetlen istennőből alakultak ki, amint erre Homérosz műveiből következtethetünk, aki pl. egyetlen Moiráról beszél. • A püthagoreizmus szerint a három az első páratlan szám (az egyet nem mennyiségként, hanem őselvként tartva számon). Első abban is, hogy van kezdete, közepe és vége, így tökéletes, arányos szám: a béke és a megegyezés szimbóluma. Általa határozódik meg a harmónia és az egész; uralkodik a zenében, a geometriában és az asztronómiában. A Nusz, avagy



az égi intelligencia megtestesítője. Platónnál a három az Arányosság és az Egység mint Sokaság szimbóluma. „...kezdetben tűzből és földből formálta isten a mindenség testét. De pusztán kettőt harmadik nélkül megfelelően egyesíteni lehetetlen; kell, hogy valami kötelék legyen közöttük középen, amely kettőjüket összetartja. A kötelék között pedig az a legszebb, amely önmagát és az összekötött dolgokat a legjobban eggyé teszi; s természettől fogva az arányosság az, mely ezt legszebben teljesíti. Mert mikor három egész szám közül [...] a középső úgy aránylik az utótaghoz, miként az első tag a középsőhöz, és megfordítva is [...] mindezek szükségképpen felváltva ugyanazt a szerepet töltik be, s így egymással azonossá lévén, mindnyájan eggyé lesznek” (Timaiosz, 31b–32a). Platón az Állam c. művében a hármat a társadalom és állam rendező elvévé tette. Háromféle lelket különböztet meg a három hajlam szerint: a gondolkodást, az indulatot és a vágyakozást. Ennek megfelelően a társadalom is három részre oszlik: vezetőkre (filozófusok), őrökre és dolgozókra. A megkülönböztetés alapja az, hogy kik mennyiben „emlékeznek vissza” az Ideák világára. Arisztotelész a Lélek (1) és az Anyag (2) egyesülésének tekintette a Formát (3). A neoplatonizmus a platóni tanból kiindulva, a világ keletkezését emanációként értelmezve, abban három fokozatot, hiposztáziát tételezett föl (Egy, Nusz, Lélek – Plótinosz: A három eredendő valóságról). • A zsidó hagyományban korántsem játszik olyan meghatározó szerepet, mint az egy és a kettő. Az Ábrahámnál megjelenő három férfi alakjában a kereszténység ugyan a Szentháromságot vélte felfedezni, ám az Ószövetségtől idegen az Isten három személyre bontása. A három mágikus szám: valamiből három (pl. rNoé három fia, Dániel három társa, Jónás három napja a nagy rhal gyomrában, az Egyiptomra szálló három sötét nap, rMózes három napja a Sínai-hegyen, Dávid királyságának három törzse) az Úrral való kapcsolatra utal; lehet a kiválasztottság jele, ám az isteni büntetés is három napig sújtja a bűnöst. • A kereszténység egyik alapdogmája a Szentháromság tana. A níceai (325), majd a konstantinápolyi (381) zsinat mondta ki, hogy Istenben három különálló, egyenlő és egylényegű személy van, akik egyek és szétválaszthatatlanok. E három személy az Atya, a Fiú és a Szentlélek. A kereszténység a Szentháromság dogmájával megőrizte monoteista voltát. A Szentháromság képi megjelenítésével találkozhatunk pl. a Jézus megkeresztelését ábrázoló festményeken (pl. Piero della Francesca: Jézus megkeresztelése, 1448–1450, London, National Gallery), amelyek



ikonográfiája Máté evangéliumán nyugszik (Mt 3,16–17). A Szentháromság mindhárom tagja megjelenik
Andrej Rubljov Szentháromság c. ikonján (1420–1430, Moszkva, Tretyakov Képtár).
A plótinoszi hiposztáziatan hatására alakult ki a Teremtő három aspektusának, megnyilvánulásának eszméje. A három azonban az egység jelképe, így a plótinoszi tan összeegyeztethető volt a monoteizmussal. A keresztény Szentháromság a spirituális egylényegűség eszméjét veszi alapul, szemben Sabellius és Arianus nézetével, amely szerint Isten az Egy, a Szentlélek a női princípium, a Kettő, és az ő gyermekük Jézus, aki az első Ember, a Három. A három az Újszövetségben nagyon gyakran megjelenő szimbolikus mennyiség. Hárman vannak a mágusok, akik az újszülött Jézushoz jönnek hódolatukat kifejezni (rháromkirályok). Jézus kálváriájához is a hármas szám kapcsolható. Krisztus megváltó halála a beteljesedés szimbolikájára épül, amelyet a három fejez ki. Krisztus háromszor imádkozott a Getsemáné-kertben, három szöggel feszítették meg, három órakor halt meg harminchárom éves korában. Halála után három napig maradt a sírban, majd harmadnap feltámadt. A három így a megváltó halál, az új életre való feltámadás szimbóluma is. Pál apostol a Hit, Remény, Szeretet hármas útját írja elő a hívőknek (1Kor 13,13). A középkor folyamán e három teológiai erény képezte a keresztény lelki élet alapját. A keresztény vallás nem az egyet, a tagolatlan őselvet állította a középpontba, hanem a hármat, amely az isteni tökéletesség, a komplexitás, a befejezettség szimbóluma, egyben azonban a történetiség, a haladás, az



időbeliség képzetét is magába rejti. A Teremtéstől az Utolsó ítéletig megtett út nem körkörös, hanem spirális fejlődést mutat (rspirál). A keresztény világkép a halál utáni világot a Purgatórium beiktatásával három részre, Pokolra, Purgatóriumra és Paradicsomra osztotta. Több hármas korszakolása is ismeretes az emberiség történelmének: pl. a Törvény (azaz Mózes) előtti, a Törvény alatti (Mózest követő korszak) és a Kegyelem alatti (a Jézus születésével kezdődő) időszak. A három korszak eseményeit a tipológiai szemléletéből egymásra vonatkoztatta. E nézeteken alapul pl. a klosterneuburgi oltár (XII. sz.) és a Sixtus-kápolna freskóciklusának (XVXVI. sz., Vatikán) kompozíciós rendje. • Szintén a hármas számban megbúvó szakaszolás lehetőségét veszi alapul Gioacchino da Fiore, aki az emberiség történelmének három korszakáról beszél, amelyek az Atya, a Fiú és a Szentlélek uralma alá vannak rendelve. A középkorban a három szimbolikája újabb árnyalatokkal gazdagodott. A katedrálisok három portálja, a háromhajós szerkesztési mód a harmónia, a tökéletesség, a szentség kifejezésére szolgált (rkapu). Dante Isteni Színjátékában mindennek mértéke a három: három részből, 1+3×33 énekből és tercinákból épül fel a mű, legkisebb építőköveiben is a Szentség lenyomatát tükrözvén (rszáz). • A középkori zenekultúrában a ritmusértékeket jelölő hangjegyírások eredetileg hármas rendszerűek voltak, a XIV. sz.-i elméletírók (pl. Johannes de Muris, Philippe de Vitry) szerint a Szentháromságra való utalás révén tekinthetők magasabb rendűnek (Tempus Perfectum,) a kettős osztásúnál (Tempus Imperfectum,). • A Kabbala a hármat a gimelhez, a héber ábécé harmadik betűjéhez rendelte, amely maga a preegzisztens mozgás, a dinamizmus. Mint „kettős betű”, a gimel a Jupiter bolygóval áll korrelációban; pozitív, ill. negatív hatása a termékenység, ill. a sterilitás; iránya a Dél, az emberi testen a jobb szem felel meg neki. A szefirák közül a Biná száma a három. A Biná a Gondviselés és az Intelligencia, a Víz, amely a Leheletből (Hochmá) származik. Vele keletkezett az ősanyag, amely élettelen volt és üres. Belőle áramlott ki a Tohu (a világot körülölelő vonal) és a Bohu (kultikus kövek). A hármasság a szefirot-fa szerkezeti-gondolati meghatározó formációja. A tíz szefirá 3+3+3+1 egységre osztható: az első hármas egység „az isteni transzcendencia”, a Korona (Keter)–Bölcsesség (Hochmá)–Intelligencia (Biná) triásza, ez az „Istenség Nagy Arca”. Az „Istenség Kis Arca” két triászból áll, amelyek alkotóelemei a Teremtés elvei és archetípusai (rszefirá/szefirot). • Vico Az új tudomány negyedik könyvében, amely A



nemzetek történeti fejlődésének menetéről szól, „a természetek, az erkölcsök, a természetjog, a kormányformák, a nyelvek, a betűk, a jogtudomány, a tekintély, a belátás, a törvényszékek és a korok három fajtájáról” értekezik. Hegel a világot meghatározó Szellem megnyilvánulásának három minőségét különíti el: a szubjektív, az objektív és az abszolút fokot, amelyek párhuzamosak a hegeli dialektika tézisantitézis–szintézis hármasságával. Az emberiség történelme a Szellem szabaddá válásának története, s ebben Hegel három korszakot különít el (a keleti nagy birodalmak korát, amelyet a tényleges szabadság hiánya jellemez; a görög-római korszakot, amelyben az emberek egy-egy csoportja szabadnak mondhatta magát, és a germán vagy keresztény korszakot, amelyben a szabadság kiteljesedik a reformációval). Comte is a megismerés és a történelem három szakaszát különbözteti meg: a mitológiai-teológiai, a metafizikai (jelen) és a pozitív korszakot. A majdan eljövendő új, kiteljesedő harmadik korszak ígérete, amely a fentebbi gondolkodóknál is megjelenik, képezte a német fasiszta ideológia bázisát is („Harmadik Birodalom”). • A három nemcsak az elvont gondolkodásban jelenik meg fő szervezőelemként, hanem a hiedelmek, a mesék szintjén is. Az áldó vagy átokformulák csak háromszor elismételve hatásosak (ráldás); az apa három fiából mindig a harmadik, a legkisebbik győzedelmeskedik; a királyfinak a mesében három próbát kell kiállnia, hogy elnyerje a királylány kezét. A magyar hitvilágból került be a mesékbe az égig érő rfa legendája is, amely nem más, mint a három (az égi, a földi és az alvilági) világot összekötő tengely. • A magyar költészetben is gyakori a háromra épülő szerkezet (pl. Balassi Bálint feltételezett kötetkompozíciója, Ady Endre háromszavas verscímei és Weöres Sándor Háromrészes éneke). rszámok [V. E.]
háromkirályok: A keresztény hagyományban napkeleti bölcsek, mágusok; eredetileg a perzsa vallás papjainak, később a mezopotámiai csillagászoknak a neve. A napkeleti bölcsekről csak Máté evangélista szól (Mt 2,11–12), számuk, nevük említése, etnikumuk, látogatásuk ideje közelebbi meghatározása nélkül. A legenda, amely Krisztus pogány világ feletti hatalmáról, univerzális királyságáról szól, több ószövetségi próféciát teljesít be. Így pl. Izajásét a pogány nemzetek megtéréséről (Iz 60,3–12), Bálám próféciáját a Jákobtól származó csillagról (Szám 24,17), és a Zsolt 72,10 jóslatát az ajándékokat hozó királyokról. (Ennek alapján utal rájuk mint királyokra – először Tertullianus.) Órigenész az ajándékok számából



(Mt 2,11) következtet arra, hogy hárman voltak. (Egyes szíriai források tizenkét mágusról tudnak.) Néhány teológus a rhárom ajándékban utalást lát a Szentháromságra. Mások szerint a hármasság Krisztus méltóságaira: az rarany királyságára, a rtömjén istenségére és a mirha emberi mivoltára (gyógyításaira, ill. szenvedéseire) vonatkozik. A háromkirályok imádásának leggyakoribb tipológiai előképei: Melkizedek tizedet ad Ábrahámnak (Ter 14,18–20); Ábner Dávidhoz megy (2Sám 3,21); Sába megajándékozza Salamont (1Kir 10,10). Vannak, akik rNoé három fiának (Sém, Hám, Jáfet) leszármazottait, s így a három bibliai népcsoportnak (semiták, hamiták, jafatiták) képviselőit látják a királyokban. Szimbolizálhatják a világ három egykor ismert kontinensét (Ázsia, Európa, Afrika). A Zsolt 68,32 alapján a legfiatalabbik a késő középkortól kezdve szerecsen. A három életkorral is megfeleltették őket (ifjú, férfi, aggastyán). Nevüket a IX. sz. óta említik (Gáspár, Menyhért, Boldizsár). Nevük kezdőbetűit (G+M+B) házszenteléskor, jósláshoz, varázsláshoz és bajelhárításhoz használták, s az utazók védelmezőinek tekintették őket. • A háromkirályok imádásának ikonográfiája a római triumfális művészetből, a hódoló barbárok ábrázolásából fejlődött ki.
A háromkirályok Heródesnél és a gyermeknél (XIII. sz.-i kézirat illusztrációja).
A téma egész történetén végigvonul a királyok és a mindenkori hívők közötti szoros kapcsolat (a ravennai San Vitale Theodora-mozaikjától [526547 között] pl. Juhász Gyula Betlehem c. verséig). A középkorban népszerű, a háromkirályok történetét felidéző liturgikus játékok a mise



felajánlás-részéből fejlődtek ki. Itt, akárcsak az ábrázolásokon, a királyok a hívők prototípusai, akik áldozati ajándékokkal hódolnak az oltáriszentségre utaló újszülött előtt. Főrangú emberek szívesen festették le magukat a királyok szerepében (pl. Cosimo, Piero és Giovanni Medici Botticelli Háromkirályok imádása c. képén [1475, Firenze, Uffizi]). A késő középkortól kezdve az imádás jelenetét gyakran gazdagítják egzotikus elbeszélő részletek. A romos környezet az Ószövetség pusztulásának szimbóluma lehet (rEklézsia és Zsinagóga). • Az újkori művészeket is gyakran megihlette a téma (pl. Ferenczy Károly, Gárdonyi Géza, József Attila, T. S. Eliot, Anatole France, Michel Tournier stb). rcsillag/bolygó, rkirály és királyné [Eö. A.]
háromszög: A három oldallal határolt, három szöggel rendelkező síkbeli alakzat a harmónia, az egyensúly, a szintézis szimbóluma. A térben megjelenő háromság, az isteni teremtő erő jelképe (rhárom). A csúcsával lefelé fordított háromszög vulva-szimbólum, a női teremtő erő kifejezője (pl. az őskori idolokon már megjelenik ez a jelentés; ranyaistennő, rvulva). • Plutarkhosz szerint az egyiptomiak a mindenség természetét háromszöghöz hasonlították (Iszisz és Oszirisz, 56). • Indiában ez a forma, mint joni-jel, a sakti, a női istenségekben megtestesülő teremtő energia szimbóluma. A csúcsával felfelé forduló háromszög, a linga-jel, rSíva megjelenítője (rfallosz). E két elv egyesülését, az örök dinamizmust, a beteljesülést egymásba fonódó háromszögek ábrázolják (rjantra). • A görög hagyományban, mint a legharmonikusabb és legerőteljesebb forma, a kiáradó fény jelképe. Az építészetben a timpanon is ezt a jelentést hordozza. A püthagoreus hagyományban a háromszög a Triász szimbolikájából részesül. Az egyenlő oldalú háromszög a bölcsesség, rPallasz Athéné jele. Platón szerint a háromszög a házasság szimbóluma (Timaiosz, 546b). A két derékszögű háromszögre tagolódó egyenlő oldalú háromszög az randrogün/hermafrodita, a teljes, tökéletes ember férfira és nőre történő szétbomlását reprezentálja. A görög ábécé delta betűje szintén a női princípiumra utal. • A zsidó hagyományban Salamon pecsétjének hatágú csillaga két, egymásba fordított háromszögből áll (rhexagramma). • A kereszténységben a csúcsával felfelé fordított háromszög a Szentháromság szimbóluma. A háromszögbe rajzolt rszem az isteni mindenhatóság és mindentudás kifejezője (Pontormo: Emmauszi vacsora, 1525, Firenze, Uffizi). Ez a motívum a barokk templomok jellegzetes eleme; a sugárzó



isteni szeretet, a gondviselés jelképe. A napsugaras házhomlokzatok hagyománya is erre vezethető vissza (rház). A reneszánsz és klasszicista művészet tökéletességet kifejező kompozíciós elveként is megjelenik (pl. Leonardo: Szent Anna harmadmagával, 1510, London, National Gallery; Sziklás Madonna, 1483–1486, Párizs, Louvre). • A francia forradalomban a háromszögbe foglalt istenszem a „Legfőbb Lény” szimbóluma volt. • A mágikus-hermetikus hagyományban a makrokozmosz jele, a hexagramma, amelyet két, egymásba forduló háromszög alkot. • Az alkímiai hagyományban a felfelé fordított háromszög az aktív, nemző férfierő, az esszencia, a szellem, a rkén jele; míg a vele ellentétes irányú forma a passzív, befogadó nőiség, a szubsztancia, az anyag, a rhigany. A szabadkőműves szimbolikában a Templom építőeleme, a két oszlopot záró timpanon formája, a szépség, az isteni bölcsesség és az erő kifejezője (rtemplom). [V. E.]
Hárpiák: A görög mitológiában Thaumasz tengeristen és Élektra félig nő, félig madár alakú szörnyleányai, az olümposzi istengenerációt megelőző archaikus istenségek, a természeti erők megtestesítői. A dühöngő szélvihar és az éjszakai rémképek alakjai.
Hárpiák (attikai vázafestmény, Kr. e. VII. sz.).
Hésziodosz hol két, hol három Hárpiát említ (Theog., 264–269); a későbbi római hagyományban Vergiliusnál hárman vannak (Aen., III. 209). Elsődleges feladatuk a halottak lelkeinek az alvilágba szállítása, elnevezésük is utal az alvilággal és a sötétséggel való kapcsolatukra: Aelló (’széllábú’), Óküpeté (’gyors szárnyú’), Kelainó (’sötét’). Legjellemzőbb tulajdonságuk a váratlan megjelenés és a hirtelen tovatűnés, valamint a nyomtalan eltüntetés, ezért váltak a félelmek megfoghatatlanságának jelképeivé. A Homérosznál leírt történet szerint a vérszívó Hárpiák



gyermekeket rabolnak (Od., XX. 61–78). Phineusz éheztetésének mítoszában a kínzás megszemélyesítői (Apollóniosz Rhodiosz: Argonautika, II. 176–300). Vergilius a Hárpiákat az Alvilág bejáratát őrző lények között, rKerberosz társaságában helyezi el, utalva ezzel a Hárpiák ősi, khthonikus voltára (Aen., VI. 289). Ábrázolásuk haláljelkép-voltuk miatt gyakori a szarkofágok domborművein. • A középkori templomokban gyertyatartóként mint az isteni világosság által legyőzött sötét erő jelennek meg.
Bronz gyertyatartó (XII. sz., Bp., MNM).
• Dante Isteni Színjátékában – vergiliusi mintára – a Pokolban tűnnek fel: „Rút Hárpiák fészkelnek erre ríva / kik Strofadokról Aeneast elüzték, / jós ajkukról zúgván jövője kínja” (Pokol, XIII. 10–12). • A köznyelvben a „hárpia” szó jelentése összeolvadt a boszorkányéval. rboszorkány [A. D.]
hársfa: Északi mérsékelt övi rfa; levele szív alakú. Női princípium, a báj, a boldogság kifejezője; ebben az értelemben ellentétpárja a férfias rtölgyfa. Illatos virágának gyógyító ereje van, szív alakú levele révén a barátság, a szeretet, a szerelem jelképe. • Görög neve megegyezik Kheirón rkentaur anyjának, Philüra nimfának a nevével; ez a kentaur bölcsességével mindig az embert segítette. rPhilémón és Baukisz/Philemon és Baucis mítoszában az asszony hárssá, férje tölggyé változik (Ovid. Met., VIII. 611–726). • A germán, a balti és a szláv népeknél szent faként tisztelték, alatta ülésezett a népgyűlés, alatta hoztak törvényt. A germán szerelemistennőnek, Freyának szentelt fa. A német népdalokban és Walter von der Vogelweide A



hársfaágak csendes árnyán... kezdetű versében a szeretők fája. A Carmina Buranában is ilyen értelemben szerepel: „hallom a hárs-lomb neszét: / Cypris ringat engem!” (Ím szüzek csapata). [K. J.]
harsona: rkürt/trombita/harsona
has/gyomor: A has a törzs alsó része, magában foglalja a tápcsatorna szerveit (gyomor, rbelek). Szimbolikája érintkezik az anyaméhével; bizonyos kontextusban annak jelentéseit hordozza, általában azonban a testi örömöket jelképezi. • A hindu Ganésa kövér hasa a gazdagságra és a jólétre utal (relefánt). Kínában ugyanígy ábrázolják a gazdagság istenét, s a has azokra a fogalmakra utal, amelyekre az európai hagyományban a rszív (érzelmek, élet). • Japánban is a test (hara), az élet középpontja: ez magyarázza a harakiri szokását, amely az élet székhelye ellen irányul. • Rómában Menenius Agrippa a test gyomor elleni belső lázadását a nép szenátorok elleni harcához hasonlítja (Kr. e. 494: a lázongó plebs kivonulása a Szent Hegyre): „a has pedig középen nyugszik és semmi egyebet nem tesz, csak a készen kapott gyönyöröket élvezi, összeesküdtek tehát [...] felindulásukban a gyomrot ki akarták éheztetni, ugyanakkor valamennyi tag és az egész test végképp elgyengült. Így derült ki, hogy a gyomor szolgálata egyáltalán nem hiábavaló: nemcsak őt táplálja a többi, hanem ő is táplálja a többit...” (Liv. II. 23–33). A has tehát központi szerv, ugyanolyan létfontosságú a test számára, mint amilyen lényeges a vezető szenátorok szolgálata az állam működéséhez. • A nyugati kultúrában a nagy étvágy kifejezője, ugyanakkor alvilág-jelkép is. Egy szörny vagy nagy hal gyomrába kerülés az alvilágba, a kozmikus éjszakába való alászállást jelenti (rhal, rszáj). A Bibliában Jónás kerül a hal gyomrába: „az alvilág gyomrából kiáltottam, és ő meghallotta hangomat” (Jón 2,2–3). Jézus a gyomorral a szellemi-lelki élet központját, a szívet állítja szembe: „mert aki nem hatol a szívébe, hanem csak a gyomrába: azután félreeső helyre kerül” (Mk 7,19). Pál apostol szerint a gyomor erkölcsi szempontból közömbös, mulandó: „Az étel a gyomorért van, a gyomor az ételért, de Isten mindkettőt elpusztítja” (1Kor 6,13). • Zolánál „Párizs gyomra” a párizsi vásárcsarnok elnevezése, a maga mozgalmas életével és szennyével. József Attilánál a beteg gyomor a megbomlott világrend képe: „Éreztem, forgó, gyulladásos / gyomor a világ is és nyálkás, / gyomorbeteg szerelmünk, elménk” (Végül). [K. J.]



hat: Összetett szám; szimbolikája az őt létrehozó rkettő és rhárom jelentésén alapszik. E két ellentétes princípium ötvözeteként az ambivalencia, a kétértelműség, a habozás és a választás jelképe. Jelenthet 3x2-t, amikor a szétválasztás, az ellentét és a dualitás kerül előtérbe; és jelenthet 2x3-at, így a három jelentése dominálja az összetételt. Mint minden ambivalencia forrása, magában foglalja a potenciális lehetőséget, úgy a jó, mint a rossz irányba való elhajlásra: próbatétel jó és rossz között. • Kínában a Ji king (Változások könyve) hatvannégy hexagrammával (két trigramma párosítása) ábrázolja az összetett világot. A kínai hagyományban a hat elsősorban az Ég száma, amelynek grafikus jele a ken, a hat párhuzamos, megszakítatlan jang-vonalból álló rhexagramma (rtrigrammák). • A hinduizmusban a két egyközpontú, egyenlő oldalú rháromszög, amelyek közül az egyik lefelé, a másik felfelé néz, nem más, mint a linga behatolása a joniba (rjantra). A hat így a tűz és a víz, a férfi és a női princípium kiegyenlítődése, rVisnu teremtő és rSíva romboló erejének egyensúlya. • Az antikvitásban mint az első három szám összege (1+2+3=6), s egyben mint e három szám szorzata (1×2×3=6) az égi tökéletesség kifejezője. Az ideális térbeli alakzat, a rkocka egyik alkotóeleme, mivel az hat négyzetből áll. A püthagoreusok hangsúlyozzák, hogy a hat a páros számok közepe, hiszen a 2 és a 10 között áll. A hatos szám és a testiség összekapcsolása az antik görög mitológiában is megjelenik: a hat rAphrodité/Venus száma. A házasság szimbóluma, mivel egyesíti az első páros és az első páratlan számot: 6=2×3. • A bibliai teremtéstörténetben Isten hat nap alatt teremtette meg a világot, s a hetedik napot pihenésre szánta. A hat tehát a teremtett világ, a teremtmények száma; az ember fizikai meghatározottságára utal. A világ teremtésének analógiájára a zsidó nép hat napig maradt a Sínai-hegyen, hat napon át evett kovásztalan kenyeret, hat nagy ünnepet tartott és hat éven keresztül vetette be a földet, majd a hetedikben parlagon hagyta: „Hat éven át vesd be a földedet, hat éven át metszd meg szőlődet, és gyűjtsd be termését. De a hetedik évben a föld élvezzen szombati nyugalmat” (Lev 25,3–4). • Az Újszövetségben negatív jelentése kerül előtérbe: a fizikai, a földi világ száma, a bűn szimbóluma. A hat így a hetet (a beteljesülést, az istenit) megelőző, és vele annyiban szemben álló szám, amennyiben a teremtett világ szemben áll Teremtőjével. A fenevad száma is a hatosból épül fel: 666 (rAntikrisztus, rhatszázhatvanhat). • A Kabbala a hatos számot a vávhoz, a héber ábécé hatodik betűjéhez rendelte, amely a megtermékenyítés, az



egyesülés, a hatodik napon teremtett ember szimbóluma. A szefirák közül a hatodik Tiferet, a Nap és a Ragyogás; a Pecsét, amely a Mélységet jelölte meg (rszefirá/szefirot). A Kabbala számszimbolikája erőteljesen hatott a szabadkőműves eszmékre. Martinez de Pasqually szerint a Teremtés hat napja nem valódi időbeliséget jelez – lévén, hogy Isten az időn felül áll –, hanem hat isteni gondolatot, amelyek a teremtés fokozatai. rszámok [V. E.]
hatszázhatvanhat: A bibliai fenevad, a szárazföldi vadállat száma, amely a Jelenések könyvében szerepel (13,18) (rapokalipszis). Jelentésére különböző numerológiai számítások léteznek, amelyek alapján pl. a Római Birodalommal, Traianus (ill. a leggyakrabban), Néró vagy Domitianus római császárral azonosítják (rRóma). A ’Császár az új Isten’ értelmű görög mondat betűértékeinek kabbalista elvek alapján kiszámított összege is 666ot ad, a Sátán, azaz az rAntikrisztus nevének számértékét, amely a 999-cel együtt az isteni világrend legfőbb ellenségeinek numerikus szimbóluma. A Biblia az Antikrisztus megjelenési formájának, a tökéletlen, hitellenes, zsarnok földi uralom jelképének tartja. A háromszoros rhat az abszolút befejezetlenség, a hiány és a tökéletlen, azaz istenellenes létezés jelképe, lévén nem más, mint három hatos, azaz az isteni tökéletességet, a hetest megelőző szám. rszámok [V. E.]
hattyú: Mivel a hosszú nyakú, kecses vízimadár a levegőhöz és a vízhez egyaránt kapcsolódik, az élet madara. A Nap és a hajnal szimbolikájához kötődik. Fehér színe a tisztaság, az őszinteség és a fény (rfehér, rfény/világosság és sötétség). • Az óind Upanisadokban az emberi lélek jelképe: „halhatatlan / aranyszín Lélek, a magános hattyú” (Brihadáranjaka upanisad, IV, 3,11). • Számos mitológiában, így a szlávoknál és a skandinávoknál égi szűz, akit a víz és a föld termékenyít meg, hogy megszülethessék az ember. A valkűrök is ölthetnek hattyú alakot (Edda, Brünhild Hél-útja). A tündérek légies és vízi természetét egyaránt kifejezi (Ipolyi Arnold: Magyar mythologia, IV) (rtündérek/Tündérország). • A görögöknél szépsége miatt Aphrodité (rAphrodité/Venus) attribútuma; Zeusz (rZeusz/Jupiter) és Léda történetében az égisten megjelenési formája. rApollón/Apollo szent madara (Kallimakhosz: Apollón-himnusz, 5). Platónnál a haláluk előtt legszebb éneküket elzengő hattyúk dala a halhatatlanságtudat, a boldogan vállalt, transzcendens szférába emelő halál örömének kifejezője (Phaidón, 85a–b). • A keresztény szimbolikában



szeplőtlen fehérsége és kecsessége miatt Szűz Máriával azonosítják. A mártíromság jelképe. A német hagyományban Lohengrin, a Grál-lovag hattyúfogata a tisztaság jele (Wagner: Lohengrin). • A protestantizmusban Lutherhez társítják, mivel Husz János 1416-ban bekövetkezett mártírhalálakor megjövendölte, hogy száz éven belül egy hattyú fog megjelenni. • Az alkímiában a szublimált lélek jele a sas mellett, ill. a rhigany képviselője. • Európában elsősorban a költészet jelképe és a költői halhatatlanság megtestesítője, pl. Karl Gustav Carus Allegória Goethe halálára c. képén (1832, Frankfurt, Goethe-Museum), amelyen két hattyú fogja közre a babérral díszített hárfát (rhárfa). Hölderlinnél a harmónia, az idilli együttlét, a szerelem madara: „Mint két szép hattyú, ha szerelmesen összesímulva nyugszik a síma vizen... így voltunk te meg én” (Menón panasza Diotimáért). Az alantas valóság elleni tiltakozásként, a vágy szimbólumaként jelenik meg Baudelaire-nél: „nagy hattyúm kél elém, az őrült gesztusok, / félszegen is dicső száműzetése gyásza, / az örök, szörnyű vágy!” (A Hattyú). Marcel Proust Swannja (a név ’hattyú’-t jelent) a kifinomultság, a művészi érzékenység reprezentálója (Az eltűnt idő nyomában). Andersen A rút kiskacsa c. meséjében a környezete megvetésétől kísért „kacsa” felnövekedése, hattyúvá válása a művészlét gyötrelmeit és apoteózisát fejezi ki. Az orosz művészetben – a szláv néphagyomány nyomán – a tündéri szépség és tisztaság megtestesítője, pl. Csajkovszkij A hattyúk tava c. balettzenéjében vagy Vrubel Hattyúhercegnő c. festményén (1900, Moszkva, Tretyakov Képtár). • A magyar irodalomban a szerelem és a szépség szimbóluma. Így Balassi Bálint Aenigma c. cikluskezdő versében, vagy Vajda Jánosnál: „Mult ifjuság tündér taván / Hattyúi képed fölmerül” (Húsz év múlva). Petőfinél az emlékezet: „Haldokló hattyúm, bús emlékezet!” (Tündérálom). Ady Rettegek az élettől c. versében a „szent mámor hattyúk” a „józan ludak” ellentétpárjai. rmadár [A. B.]
ház: Egyik alapvető jelentése szerint feminin szimbólum, a Nagy Anya (Magna Mater) védelmező öle. A barlanghoz és a sírhoz hasonlóan az anyaméhre emlékeztet, amely az örök menedéket, a körülölelő védelmet jelenti, ugyanakkor a megpihenés, a megújhodás lehetőségét is magában hordozza (ranyaméh). • A társadalom alapját, a családot jelezve a lakosság adózó egységeit fejezte ki. Magára az emberi testre is utal, hiszen a világot, a makrokozmoszt kicsiben, mikrokozmoszként testesíti meg. Az ősi indiai



felfogás szerint a test védikus oltárként, azaz isteni kapcsolattartásra alkalmas épületként, házként is felfogható, ahol a gerinc képezi a világoszlopot. Ahogy a házon füstlyukat nyitottak a házi tűz füstjének, úgy a halott koponyáját is összetörték azért, hogy a lélek kiszállhasson, sőt, ha a beteg hosszan haldoklott, kinyitották a háztetőt, hogy a lelke könnyebben indulhasson fölfelé. A sírt a rómaiak domus aeternának, ’örökkévaló ház’nak nevezték (rsír). • A kínai és etruszk urnák házat formáznak (rurna). • A kozmosznak, ill. a kozmosz középpontjának szimbólumaként megtestesítheti magát az univerzumot, s részei megfeleltethetők a világegyetem részeinek: a tető a menny, a ház a föld, az ablakok pedig az istenségek. A rkör alakú ház a földet, a földkorongot, ill. a Napot mintázza, a rnégyzet alakú házak pedig a geometrikus forma jelentésével állnak összefüggésben. A korai városok legtöbbje kör, ill. négyzet alakú; így a ház a rváros kicsinyített másaként is felfogható. Mind a városalapításnál, mind pedig a házépítésnél igen fontos volt a tájolás (régtájak). A ház az élet központja volt; az ember stabil helyét jelképezte a világban. • A kozmikus középpontként funkcionáló ház szimbolikája összefügg a rtemplom jelentéseivel, amely pl. a keresztény értelmezésben Isten háza, s a ház megfelelhet az Egyháznak is (Zsid 3,6). A lakóépület felhúzása lényegében a teremtés megismétlése emberi, halandó szinten. A középkorban a szavaknak szellemi jelentést tulajdonítottak, s a szellemi építményt a ház analógiájával jellemezték: a betű szerinti értés talapzatán állnak az allegória falai, amelyeket az anagogikus értés mint tető borít be. A falakat a moralitás színei díszítik. A manierista elképzelésben is allegorikus értelmet kap a ház: az erkölcsileg egyre feljebb jutó ember fokozatosan jut beljebb és egyúttal feljebb az emlékképekkel, az allegorikus festményekkel telerakott mnemonikus épület lépcsőjén, majd a loggián keresztül bejut a ház belsejébe. • A Szeged vidéki házak oromzatának apotropaikus jelentésű, ún. napsugaras díszítése az egyházi művészet egyik szimbólumából ered: a Szentháromságot jelképező háromszögben megjelenő sugárzó istenszemre vezethető vissza (rháromszög, rszem). • Ami álmainkban a házban zajlik, az a pszichológia szerint velünk történik, hiszen a ház belső Énünk, a lelkünk maga, ezért nem mindegy, milyennek látjuk: romosnak vagy felújítottnak. Freudnál a ház a nőt, az anyát testesíti meg, s ezáltal a születéssel kapcsolatos. • Az irodalom egyik fontos motívuma. Pl. E. A. Poe Az Usherház bukása c. novellájában a családi kúria falainak repedezése, majd leomlása a család romlását jelzi. A címadás a ház maszkulin aspektusára



hívja fel a figyelmet: gyakran a férfival, a törzs- vagy nemzetségfővel azonos (tágabb értelemben nemcsak a férfira, hanem leszármazottaira, a családra is utal). Galsworthy Forsyte Sagájában az ősi ház – a másik, az újjal ellentétben – a Viktória-kor társadalmi rendjének változatlanságát, megcsontosodását jelképezi. Thomas Mann-nál éppen fordítva, a Buddenbrookok öreg háza az ősi energia, a valódi vitalitás, az egészséges feltörekvés forrása, míg az új épület a romlásnak, az új nemzedékek életképtelenségének, a széteső családnak a megtestesítője (A Buddenbrookház). • Hagyományos szimbolikája a magyar költészetben is fellelhető. Pl. Petőfinél: „Igy lett a szívem csöndes és üres, / Egy elpusztult ház, bús, lakatlan” (Ő, a kedves drága kisleány). József Attila Flóra-ciklusának 5., Megméressél! c. darabjában lélekszimbólum, ugyanakkor az ’asszonyi védelem’, ’családi biztonság’ jelentés is hangsúlyos: „Már nem képzelt ház üres telken, / csinosodik, épül a lelkem.” rablak, rajtó, roltár, rsátor, rvár/kastély [R. G.]
Hébé/Iuventa: Hébé a görög mitológiában az örök fiatalság istennője, Zeusz (rZeusz/Jupiter) és Héra (rHéra/Juno) leánya, aki rGanümédész elrablása előtt az istenek pohárnoka volt (Hésziod. Theog., 921–923; Hom. Il., IV. 2–3). • A rómaiaknál nagyobb jelentőségre tett szert, ők Iuventa néven tisztelték; Róma örökké ifjú voltát szimbolizálta (Dion. Halik. IV. 11). Iuventa az állam erejét fejezte ki; ezt a szerepét igazolja az a szokás is, hogy az állami kultuszokhoz kapcsolódva a Capitoliumon a főistennel, Jupiterrel együtt tisztelték a győztes csaták és hadjáratok befejezésekor (Liv. XXI. 62,9). • Az ókorban Hébét gyakran ábrázolták koszorús nőalakként, kezében ivócsészével, így ikonográfiája a termékenység- és vegetációistenségek közül elsősorban Gaiával, Rómában Tellusszal és Florával fonódott össze. A festészetben Héraklésszel kötött házassága (Hom. Od., XI. 602–604; Apollod. Mit., II. 7,7) az örökké tartó, felhőtlen nász és a megőrzött lelki fiatalság kifejezője (l. pl. Veronese A szerelem allegóriái c. négyrészes sorozatának nászt ábrázoló darabját [1565, London, National Gallery]) (rHéraklész/Hercules). • A Magyar Tudományos Akadémia allegóriája Széchenyi István megbízására készült; egyben az ő nemzeti és személyes magánéleti programjának a foglalata. Az első tervváltozatokban Minervaként megjelenő nőalak (rPallasz Athéné) végül a Jupitert sasként fogadó Hébé figurájává alakult, aki Széchenyi szerelmének



eszményített vonásait viseli. Az istennő a tudomány italát nyújtja a magyar nemzetnek, ill. a Széchenyit szimbolizáló sasnak. •
Johann Ender: A Magyar Tudományos Akadémia allegóriája (1831, MTA Képtára).
A klasszicizmus szobrászatában Canovánál Hébé alakja a légies, könnyed elegancia megtestesítője (1808–1814, Chatsworth, Devonshire Collection). [A. D.]
hegedű: Vonós hangszer; a XVI. sz.-ban alakították ki jelenlegi alaptípusát. A népköltészetben erotikus jelentése van; a húros test a nőt, a vonó a férfit jelképezi. Olykor a verésre („elhúzni a nótáját”), a büntetésre utal. • A reneszánsz festészetben Terpszikhorénak, a tánc és ének Múzsájának attribútumaként, a hét szabad művészet ábrázolásain pedig a megszemélyesített Zene attribútumaként jelenik meg. Kisebb fajtája, a viola da braccio az angyalok zenekarában dicsőíti Istent (G. Ferrari: Narancsos Madonna, XVI. sz. első fele). Murillo Assisi Szent Ferenc látomása c.
festményén (1645, Madrid, Accademia de San Fernando) hegedülő angyal látható, így a mennyei szférát kifejező zene eszköze. Apollón lantját helyettesítve költészet-jelkép is lehet (Raffaello: A Parnasszus, 1510–1511, Vatikán, a Segnatura terme) (rlíra/lant). Megjelenhet a Halál attribútumaként is; pl. id. Peter Brueghel A Halál diadala (1560 k., Madrid, Prado) c. képén – az ismert középkori haláltánc-motívumot idézve – a zenélő fiatal szerelmespár mögött a csontváz képében megjelenő Halál játszik a hegedűjén (rhaláltánc). • Vörösmarty Mihály A vén cigány c.



versében önmagát azonosítja a hegedülő cigánnyal, hangszere pedig a költészet. Juhász Gyula saját költészetének szimbólumaként említi Epilogus c. versében: „Elhantolt álmaim zokognak / A horpadt öblű hegedűn.” rhangszerek, rzene [B. B.]
hegy: Az állandóság, a megközelíthetetlenség, az istenség szimbóluma, a világmindenség központja, axis mundi (’világtengely’). Számos népnek van valóban létező vagy csak mítoszokban előforduló szent hegye, amelyet isteni lakhelyként tisztel, s amely ezért áldozóhely, rituális szertartások helye, esetleg zarándokhely. Szent hegy a hindu és buddhista hagyományban a Mahábhárata világhegye, a Méru, a perzsa Avesztában Albur, a japánoknál a Fudzsi. A szakrális szertartásokat is gyakran magas helyen, az éghez, a szellemi, az isteni szférához közel tartották. Minthogy a hegy a légköri jelenségek jóshelye és számos istenség megtestesülésének központi helye, a kinyilatkoztatás, az istenség jelenlétének és közelségének jelképe. • A sumer írásos emlékekben Enlil temploma „A hegy háza”, amely „kötelék az ég és föld között”; valamint a hegy az istenség megnevezéseként is szerepel: „a Nagy Hegy, Enlil atya” (Ének Enlilre, 53). Keleten az istenek hegye a templomok előképe (pl. a zikkurat; rtemplom). • A Távol-Keleten a stabilitás, a bölcsesség, a nyugalom, a kitartás, az uralkodói fenség jelképe.
Ching Hao: Tájkép (X. sz, Peking, Kínai Népköztársaság Gyűjteménye).
Kínában a janghoz kötődik; ebben az értelemben ellentétpárja a rvölgy. A kínai hagyományban a Kr. e. 1. ée. közepe óta dokumentált, mind a



konfucianizmusban, mind a taoizmusban megjelenő rjin és jang-elmélet szerint a hegy déli oldala a jang princípium (Nap, száraz, maszkulin jelleg), míg a hegy északi oldala a jin princípium (Hold, nedves, feminin jelleg), s együtt a világ anyagi valóságának egységét reprezentálják. • A görög mitológiában az rOlümposz az istenek lakhelye. A rHelikón és a rParnasszosz/Parnassus szintén a szellemi fensőbbség szimbóluma; az utóbbi Deukalión és Pürrha történetében egyben az emberiség özönvíz utáni újrateremtésének helyszíne. A Magna Matert az éltető patakokat, folyókat eredeztető Hegy Asszonyának is nevezték (rKübelé). • A Biblia számos szent hegyet tart számon: Sínai- vagy Hóreb-hegy, Sion, Tábor. A Garazimot a Föld köldökének nevezi a Bír 9,37, ősi hegyekről szól a Ter 49,26, Isten hegyeiről pedig a Zsolt 36 és 48. Ezekiel Türosz hatalma kapcsán utal a hegyre mint a földi rParadicsom színhelyére: „az istenek szent hegyére helyeztelek” (Ez 28,14). A Nebukadnezár álmában világbirodalmakat összekötő, az egész Földet betöltő hegy az eljövendő messiási ország (Dán 2,35). Az Ararát rNoé partraszállásának, a szövetségkötésnek, az emberiség újra elterjedésének helye. Mikeás és Izajás próféta hegyhez hasonlítja az Úr templomát: a hívők „felmennek a hegyre” (Mik 4,1–2; Iz 2,1–3). Az Úr a Sínai-hegyen köti meg Mózessel a szövetséget, s ott adja át neki a tízparancsolat kőtábláit is (Kiv 19–34) (rkő/szikla, rMózes). Miután Illés próféta a Kármel-hegyen imádkozott, eleredt a csodás eső (1Kir 18,41–46). • A keresztény művészetben a négy paradicsomi rfolyó a szent hegyből, Isten trónszékéből ered. Az Isten hegyen való megnyilatkozásának tekintik Jézus hegyi beszédét (Mt 5,1–29) is, amely átmenetet jelent két állapot, a Törvény és a Kegyelem állapota között (rhárom); az apostolok elhívatását (Mk 3,13–19), imáját (Lk 6,1217), majd később az Olajfák hegyén elmondott szavait (Mt 26,30–46). Ehhez kapcsolódik a rJézus Krisztus színeváltozását megjelenítő ábrázolási hagyomány (Krisztus színeváltozása, orosz ikon, XV., sz. vége, Novgorodi Állami Múzeum). A Golgotát dombként szokás ábrázolni, ezen áll, mint világfa, Krisztus keresztje Ádám sírja fölött. Pál apostol szerint a hegy maga Krisztus, s a Sínai-hegy helyett hozzá kell járulnunk. • A középkorban a képzeletbeli Mont Salvage-hegyen álló várat – ahol a Szent Grált őrizték – az Úr templomával azonosították (rGrál). A hegy tetejére épített görög kolostorok, a Meteórák mintegy a hegy meghosszabbításának tűnnek, jelezvén ezzel a földiről való lemondást és az isteni felé való törekvést. A német romantikus festő, Caspar David Friedrich Kereszt a hegyen c. művén



a hegyorom természeti fensége a fénysugarakkal és a kereszttel együttesen hordozza a megváltás misztériumát (1811, Drezda, Staatliche Kunstsammlungen, Gemaldegalerie). • A mesékben az Üveghegy halott hegy, amelynek megmászása egyben út a túlvilágba. • Spirituális szinten a hegytető a tudat teljes birtoklása, a lélek magasabb rendű minőségének, a tudat feletti életerő működésének, a lentről felfelé való haladásnak a kifejezője. A hegytetőre való feljutás, zarándoklat a földi dolgokról való lemondás, a legmagasabb állapot elérése (így értelmezhető Petrarca életének híres eseménye, a Mont Ventoux megmászása is, ahol Szt. Ágoston Vallomások c. művét olvasta). • A magyar rcímer egyik eleme, a hármashalom, a hagyomány szerint az ország egykori három nagy hegyét szimbolizálja (Tátra, Fátra, Mátra). • Az irodalomban is megjelenik a hegy hagyományos szimbolikája. Dante az Isteni Színjátékban a földi Paradicsomot a rPurgatórium hegyének tetejére helyezi. Az Erény hegye a földön megjelenő isteni gondviselés előképe. A „hegyek” elnevezés az apostolokra is vonatkozhat (Paradicsom, XXV. 38). Ady A Sion-hegy alatt c. versében az elvesztett hit, a szövetségkötés elmulasztása, hiánya szerepel. Nietzschénél Zarathustra számára a megtisztulást jelenti (Im-ígyen szóla Zarathustra) (rZarathusztra/Zoroaszter). Thomas Mann A varázshegy c. regényében a hegy köztes, „hermészi” állapot élet és halál között (rHermész/Mercurius); a tudat által való megtisztulás, az erkölcsi, fizikai, tudati reveláció helye, Purgatórium. Hamvas Béla a Corpus Hermeticum alapján a hegyre való kapaszkodást a beavatás jelképeként említi (Scientia Sacra). rbarlang, rháromszög, rpiramis, rtemplom [P. I.]
Hekaté: A görög mitológiában a sötétség, az éjszakai látomások, valamint a varázslás istennője. Perszész titán és Aszteria lánya (Hésziod. Theog., 404–420). Démoni kisugárzású, titokzatos erőket birtokol, amelyekkel az elhagyott szerelmeseket és a mágiát űzőket támogatja, mint pl. Médeiát Iaszónnal szemben (Apollóniosz Rhodiosz: Argonautica, III. 842, 10261041). Theokritosz Férfibűvölés c. verse szintén egy Hekaté segítségével zajló szerelmi varázslatot ír le. A kísértetek istennőjeként réjszaka feljön az alvilágból, és kutyákkal kíséri a szellemeket. Khthonikus jellegéből adódóan összekötő kapcsot alkot az élő és az élettelen világ között, és összefüggésbe hozható a három sorsistennővel: a jelent, a múltat és a jövőt uraló Moirákkal (rMoirák/Párkák). Az istennő hármas alakja is a növekvő, a telt és a fogyó Holdat jelképezi (rHold). • Rómában Trivia néven



tisztelték, és a hármasutak kereszteződéseiben állították föl képmásait: a karóra helyezett három famaszkot vagy a hármasságát kifejező háromarcú szobrokat. A későbbi ikonográfiai hagyomány kezében a Holdra utaló fáklyával ábrázolja (Hekaté-képmás, Kr. e. 181–159, Berlin, PergamonMuseum). • Shakespeare Macbeth c. drámájában Hekaté a boszorkányok vezetője. Weöres Sándor Hekaté c. versében a halál jelképe. rboszorkány [A. D.]
Helikón: Görögország középső részén húzódó hegység, amelynek ligetekben, forrásokban és gyógynövényekben gazdag területét a rMúzsák lakhelyének, valamint a gyógyító Apollón (rApollón/Apollo) kedvelt tartózkodási helyének tekintették. A rhegy égbe emelkedésének megakadályozását és a Hippokréné-forrás fakadását a mitikus hagyomány rPégaszosz/Pegasus dobbantásából eredezteti (Ovid. Met., V. 256). • A kultúra és a művészet szimbóluma, a Múzsák és Apollón jelképiségével szoros összefüggésben. Schiller A múzsák bosszúja; Helikoni történet c. művében is ebben az értelemben szerepel. Csokonainál elsősorban a műveltség kifejezője: „A’ magyar Hélikon virágos tövében, / A’ szelíd múlatság’ híves mezejében / Apró violákat s’ nefelejtset szedtem” (A’ Dugonits Oszlopa); valamint a Jövendölés az első Oskoláról, A’
Somogyban c. versben: „A’ vidékünk / Új Hélikon lessz.” rforrás [Ú. E.]
Héliosz/Sol: Héliosz a görög mitológiában a rNap megszemélyesítője, Hüperión titán és felesége, Theia fia, a mindenható, az életet teremtő, a mindig ragyogó fény (Hésziod. Theog., 371–374). A görög kultúrában keleti hatásra terjedt el a Napisten kultusza, s alakja a kozmosz elrendezőjének szerepében rokon vonásokat mutat az egyiptomi Rével (rRé), a perzsa mitológiában pedig a világosság istenének, Mitrának a tulajdonságaival (rMitra/Mithrasz). Kedvelt kultuszhelye Rhodosz szigete volt, amelynek keletkezése (az isten teremtő ereje révén tengerből való kiemelkedése) is az ő nevéhez fűződik. Az antik világ hét csodája közül a hatodik volt a Héliosz tiszteletére a rhodoszi kikötő bejáratánál emelt 30–35 méter magas Kolosszus – a lindoszi Kharész munkája –, amelyet Kr. e. 225ben földrengés pusztított el. Legfontosabb feladata az állandóság fenntartása és a napszakok ciklikus visszatérésének biztosítása volt (Orphikus himnuszok, A Naphoz, 13). Mivel szárnyas négyesfogatú kocsiján egész nap a magas égbolton jár és sugaraival mindenhová behatol (Hom. Il.,



III. 277), az isteni mindenhatóság megszemélyesítője (rszekér/kocsi). Pl. tőle tudja meg Démétér, hogy leányát, Perszephonét Hadész elrabolta (Homéroszi I., Démétér-himnusz, 64–87). Ő a mindent látó rszem, aki a halandók gonosz tetteit is látja, és a bűnösöket büntetésképpen vaksággal sújtja (Euripidész: Hekabé). Héliosz éberségének kijátszását példázza az a történet, amely szerint Odüsszeusz (rOdüsszeusz/Ulixes [Ulysses]) és társai a Thrinakia szigetén legelésző, Héliosznak szentelt marhákat elhajtották (Hom. Od., XII. 352–388). Ez a nyáj az isten tökéletességének és a teljességnek a kifejezője volt, ugyanis hét tehéncsordából és hét juhnyájból állt, mindegyikben ötven állattal; számuk a 350 nappalt és 350 éjszakát, azaz az egy holdévet jelképezte. Héliosz fogatának vezetése bonyolult, fegyelmezett és határozott irányítást igénylő feladat volt. Klümené nimfától született fia, Phaetón halálát éppen az okozta, hogy elővigyázatlanul vezette a fogatot (Ovid. Met., II. 1–332). Alakja az olümposzi istenek közül elsősorban Apollónnal olvadt össze (rApollón/Apollo). Apollón egyik mellékneve, a „Phoibosz”, azaz ’fényhozó’, gyakran szerepel Héliosz, a legfőbb és -ősibb eredetű napisten neve helyett (rfény/világosság és sötétség). A Nap-palota leírásában Ovidius is a napistennel azonosítja (Met., II. 1–30.) A hellenisztikus irodalomban atyjával, Hüperiónnal is azonosították (ezt a hagyományt követi Hölderlin Hüperión c. művében). • Rómában Sol néven tisztelték. Kultusza csak a császárkor idején terjedt el, jelentős mértékben politikai tartalommal telítődve. Horatius Századévi ének c. művében, amelyet a szerző Kr. e. 17-ben a tartós béke és a bőség beköszöntésének ünneplésére írt, Sol az éltető kozmikus erő, a múlt, a jelen és a jövő összekapcsolódása révén megteremtődő történelmi folyamatosság kifejeződése: „Éltető nap, fény-kocsid oltja-gyújtja / vágyainkat: újra születve mindig / s mégis egyformán.” Az augustusi politika békéjének és kiegyensúlyozottságának a szimbóluma a Prima Porta-i Augustus-szobor mellvértjén látható napisten is, amely a kocsiját hajtó Solt jeleníti meg (Kr. e. 20 után, Musei Vaticani). Attribútumainak viselése – Augustus nyomán a későbbi császároknak is kedvelt hatalmi jelvényévé vált, később pedig magukat az uralkodókat is Sollal azonosították. Az isteni származás és a kiválasztottság, valamint a hatalom legitimációjának bizonyítása miatt vált központi jelentőségűvé. Templomot először a Quirinalison, szentélyt pedig 270-ben a Mars-mezőn – Sol invictus (’legyőzhetetlen Nap’) néven szenteltek neki. • A kora keresztény időkben alakját Krisztussal azonosították a római San Pietro nekropoliszában látható ábrázolások



szerint. • A képzőművészeti ábrázolásokon többnyire rarany négyes fogatán, olykor oroszlánon ülve jelenítették meg.
Nap planétaisten (Csízió, Kolozsvár, 1592, Bp., MTA Kézirattár).
• A XVIII. sz. elejére egész Európában az uralkodói apotheózis kedvelt ábrázolási típusává vált a diadalkocsiját hajtó fenséges Apollón/Héliosz figurája. (A diadalszekér [trionfo] megjelenítését a reneszánsz eleveníti fel újra, pl. a Mátyás-kálvária talapzatán Jupiter, Sol és Szeléné planétaistenek láthatók a diadalszekéren.) A dicsőített személy vagy dinasztia hatalmát gazdag mitológiai, allegorikus kíséret illusztrálta. (XIV. Lajos francia király, a „Napkirály” hatalmi szimbolikája az Apollón/Sol-ikonográfiához kapcsolódott.) • A sugárkoszorús New York-i Szabadság-szobor (F. A. Bartholdy, 1884–1886) is – többek között – Héliosz antik ábrázolási hagyományát követi (a rhodoszi Kolosszus leírásainak nyomán). • A magyar irodalomban Babits Mihály A Campagna éneke c. versében Héliosz folytonos vándorlása miatt – a fáradságos mindennapi munka mitológiai jelképe: „Izzadva ballag Héliosz az égen.” [A. D.]
Hellász: Görögország ókori elnevezése, amely Deukalión fiának, Hellénnek a nevéből ered. A művészet és a kultúra, valamint a tudomány, tágabb értelemben pedig az európai civilizáció bölcsője, az eszményített



mediterrán világ egyik szimbóluma (Hom. Od., XI. 496). Az ókori görög irodalomban az etnikai, nyelvi és földrajzi széttagoltság miatt a szülőföld és a haza eszméje az egyes városokhoz (Athén, Spárta) kötődött, ezért Hellász szimbólumértéke csak a későbbi századok folyamán alakult ki. A makedón birodalom és utódállamai kultúrája, a „hellenizmus”, a görög kultúra értékeinek szétsugárzását bizonyítja. • A hódító rómaiak számára a műveltség hazája és az ismeretek forrása. A római irodalomban elsőként az aranykor költői, Vergilius és Horatius nevezték példaértékűnek a korabeli Görögország kulturális fölényét: „Durva legyőzőjén győzött a levert Görögország, / s pór népét Latiumnak művészetre kapatta” (Horatius: Levelek, I. 156–157). Vergilius az Aeneisben a római nép hivatástudatát a görögség művészetek iránti érzékenységével állítja párhuzamba (VI. 847853) (rRóma). • Az európai kultúra és szellemi élet alapvető jellegzetessége, a késő középkortól kezdődő antikvitás-tisztelet az itáliai reneszánsz, a német felvilágosodás, a weimari klasszika és az európai romantika korát egyaránt áthatotta. Nicolas Poussin Orpheusz és Eurüdiké c. festményén a mitikus hősök és a táj az eszményi antik világ megjelenítői (1649–1651, Párizs, Louvre). Schiller Görögség c. epigrammájában így utal erre az eszményre: „Ész, mérték s tiszta derű volt rég a görögség”; Görögország istenei c. versében pedig az raranykor boldogságának helyszíne („Míg a gyönyör szent vallása fénylett, / Ah! mily másképp élt a föld fia”), amely már csak a költészetben található meg. Hölderlin számára hasonlóképpen az Eszmény, a Tökéletesség szimbóluma: „Hellász arany órái körén nem / éreznéd a múló éveket; [...] Vágyva vágyom ama jobb hazába” (Görögország); „Minden mennyei lény hona, ó, boldog Görögország!” (Kenyér és bor, 4). Shelley Hellász c. drámai költeményének előszavában írja: „Mindannyian görögök vagyunk. Törvényeink, irodalmunk, vallásunk, tudományunk Görögországban gyökerezik.” Ebben az értelemben Görögország a szellemi és örök Európa. Keats Óda egy görög vázához c. versében a görög föld és a görög nép egy idilli álomvilág, a zene, a tánc0 és a költészet birodalma. Nietzsche ekképpen értékeli az ókori hellén kultúrát a Mi, filológusok c. művében: „A görög a zseni a népek közt” (Gondolatok a görögökről, 206). • A magyar irodalomban Berzsenyi Uj Görögország 1825 c. versében Hellász politikai értelemben, főnixmadárként, az újjászülető hazafiság szimbólumaként jelenik meg. Ady Endre Talán Hellász küldött c. versében az élet értékeire utal: „A Nő, a Szerelem / S mannás ajkai a bölcsességnek.” Vaszary János Aranykor c.



festményén szintén eszményként jelenik meg az antik görög világ művészete és szertartásai (1898, Bp., MNG). • Az Európai Közösség államai a hagyományos elnevezések (pl. Greece) helyett görög kérésre Hellasnak nevezik az országot. rOlümposz [A. D.]
Héphaisztosz/Vulcanus: Héphaisztosz a görög mitológiában a rtűz és a kovácsmesterség sánta istene. A kézművesség patrónusa: „Híres ügyes Héphaisztosz a mesterségeket adta” (Homéroszi XX., Héphaisztoszhimnusz). Héra (rHéra/Juno) fia, aki az Athénét egyedül teremtő Zeusszal versengve szülte, majd rútsága miatt lehajította az Olümposzról (Hésziod. Theog., 927). Más mítoszváltozat szerint Héra és Zeusz közös gyermeke; sántaságának oka Zeusz, aki lehajította az Olümposzról (Hom. Il., I. 591). Műhelyét, művészi munkáját Akhilleusz pajzsának és hadi öltözetének kovácsolása kapcsán az Iliász XVIII. éneke mutatja be (369–616). Itt a Sántítónak, Bicegőnek nevezett kovácsisten „okos elméjű”; „mesteri művek” alkotójaként jelenik meg, az olümposzi istenek házait is ő alkotta. Felesége Aphrodité (rAphrodité/Venus), vagy más változat szerint az egyik Kharisz (rKhariszok/Gráciák). A hűtlen Aphroditét leleplezendő, fémhálót készített (Hom. Od., VIII. 266–367). • Rómában Vulcanusszal, a tűz pusztító és megtisztító hatalmát kifejező istennel azonosították (rvulkán). A Venus kérésére Aeneas fegyvereit elkészítő Vulcanus a „Tűz Ura”, s a Vulcania tűzhányókkal teli szigetén található kovácsműhelyében készülnek Jupiter villámai, Mars és Minerva fegyverei (Verg. Aen., VIII. 400–453). • A reneszánsz és barokk festészetben a hűtlen feleségét leleplező Vulcanus (Tintoretto: Vulcanus meglepi Marsot és Venust, 1551–1552, München, Alte Pinakothek), valamint a kovácsműhelyében dolgozó isten is megjelenik (Velázquez: Vulcanus kovácsműhelye, 1630, Madrid, Prado). Mantegna Parnasszus c. festményén a háttérben látható (1497 k., Párizs, Louvre). • Schiller az antik hagyományt követve jellemzi: „Érc s agyag míves ura” (Az eleusisi ünnep). Weöres Sándor Hephaistos c. verse így idézi föl alakját: „Onnan való, ahol békénk lakik, / hol tág kút tátong mindennek szivében, / s a tett boldog, ha benne alhatik.” rfémek/fémmegmunkálás [Ú. E.]
Héra/Juno: Héra a görög mitológiában Kronosz (rKronosz/Saturnus) és rRhea leánya, Zeusz (rZeusz/Jupiter) nővére és felesége, a legfőbb olümposzi istennő (Hésziod. Theog., 453; 921). Zeusz hitveseként az ég királynője: „aranytrónú Héra [...] elnemenyésző, leggyönyörűbb, magas égi



királynő” (Homéroszi XII., Héra-himnusz). A törvényes házasság, a család, az asszonyi jogok védelmezője (Arkhilokhosz: A menyasszony áldozata). Eileithüiaként a szülés patrónusa. A mítoszokban a féltékeny Héra Zeusz kedveseinek üldözője (pl. Ió, Szemelé, Alkméné történetében). Homéroszi jelzője, a „tehénszemű”, az istennő ősi, termékenységi vonásaira utal (rtehén). • Rómában Junóval, Jupiter főisten feleségével azonosították, s itt szintén az anyaság, a női termékenység megtestesítője. Ünnepét, a Matronaliát március elsején tartották (Ovid. Fasti, III. 233–258). Jupiter és Minerva mellett a capitoliumi istentriász tagja. • A mitológiai témájú európai festészetben legfőbb attribútuma a rpáva, amely Tintoretto A Tejút keletkezése (1582, London, National Gallery) és Rubens IV. Henrik átveszi Maria de Medici arcképét c. festményén (1622–1626 között, Párizs, Louvre) is az istennő mellett látható. [Ú. E.]
Héraklész/Hercules: Héraklész a görög mitológia egyik leghíresebb hérosza; Zeusz (rZeusz/Jupiter) és a halandó Alkméné fia, az erő és az indulat, valamint a fáradságos munka, ugyanakkor az önerőből elért eredmény megszemélyesítője. Emberfeletti tettei (az Eurüsztheusz király számára elvégzett tizenkét hőstette) révén istenné vált, s feleségül nyerte Hébét, az ifjúság istennőjét (Apollod. Mit., II. 7,7) (rHébé/Iuventa). Euripidész Alkésztisz c. darabjában halált megvető bátorsággal szerzi vissza az alvilágból a címadó hősnőt. Ugyanakkor a komédiákban a falánkság és a dorbézolás, valamint a faragatlanság és a puszta testi erő megtestesítőjeként jelenik meg. A képzőművészetben az egyik leggyakrabban ábrázolt görög hérosz (pl. az olümpiai Zeusz-templom frízén [Kr. e. 472–456]). Számos görög vázaképen jelenik meg tizenkét hőstette.
Andokidész-festő: Héraklész láncra veri a Kerberoszt (vázakép, Kr. e. VI. sz., Párizs, Louvre).



Hatalmas erejének emlékét hirdeti a Gibraltári-szoros ókori elnevezése: „Héraklész oszlopai” (roszlop). • Hercules néven a rómaiaknál a legyőzhetetlenség és a harc egyik jelképe. A tiszteletére rendelt Saliuspapok feladata volt az isten kimeríthetetlen erejének fenntartása különböző kultikus szertartások révén (Ovid. Fasti, III. 12). A római császárkorban alakja egyrészt a birodalom és az uralkodó hatalmát, másrészt a bőség és az erő ötvöződését: a meggazdagodást fejezte ki, ezért mutattak be áldozatot a kereskedők és a győztes hadvezérek Herculesnek. • Asztrológiai értelmezésben Héraklész tizenkét hőstettét a Nap évenkénti tizenkét állomásának, azaz az állatövi jegyeknek is megfeleltették (rtizenkettő). • A XIV–XVI. sz.-ban az erejével és eszével minden nehézségen felülemelkedő reneszánsz ember prototípusa (Colluccio Salutati: De Hercule eiusque laboribus, 1445). Mátyás király budai palotájában hatalmas Herkulesszobor állt. A Friss-palota kapuját tizenkét hőstettét ábrázoló dombormű díszítette. A visegrádi palota udvarán csobogott a Herkules-kút. Antik hagyományokat követve a reneszánsz és barokk művészetben is megjelenik az erény és bűn válaszútján álló ember figurája, az ún. Hercules a válaszúton ikonográfiai témában. Ebben az értelemben látható Carracci Hercules válaszúton (1596 k., Nápoly, Galleria Nazionale di Capodimonte) és Batoni Héraklész a szerelem és bölcsesség között c. festményén (1750 k.). • Shelley Prometheus szabadulása c. művében a Prométheuszt megszabadító Héraklész a bátorság és a szeretet szolgálatába álló erő. Berzsenyi Dánielnél a magyar nép hősiességét jelképezi: „Birkózva győztél, ’s Herculesként / Érczbuzogány rezegett kezedben” (A’ Magyarokhoz II). Ady A muszáj Herkules c. versében a költő emberi és művészi nagyságát jelzi a „Tökmag Jankók” ellenében: „Szegény muszáj-Herkules, állom / Győzöm a harcot bús haraggal.” [A. D.]
hermafrodita: randrogün/hermafrodita
Hermész/Mercurius: Hermész görög isten, eredetileg szél- és levegőistenség, akinek fő jellemvonása a gyorsaság, a szárnyaló könnyedség: „meggörbülve osont be a házba, a kulcslukon átbújt, / mint koraősszel a szél, vagy mint a köd, éppenolyan volt” (Homéroszi III., Hermész-himnusz, 146–147). Az olümposzi istenrendben is megőrzi ezt a sajátosságát: ő az istenek gyors követe, az útonjárók patrónusa. Alakja ősi, fallikus vonásokat őrzött meg; ennek legismertebb bizonyítékai a hermák, a



Hermész-fejű, négyszögletű útjelző kőoszlopok (Hérodotosz, II. 51; Thuküdidész, VI. 27), amelyek fallosz-díszítése az istenre mint a halhatatlanságot biztosító férfiúi nemzőerő megtestesülésére utalnak. Szent madara a rkakas, a férfiasság és a hajnal jelképe. Ősi mítoszok szerint az Uranosztól származó Aphrodité Anadüomené férfi megfelelője, akivel az istennő Hermaphroditoszt nemzette (randrogün/hermafrodita). Fallikus vonásait hangsúlyozza az is, hogy Pán (rPán/Faunus) apja, és a szilénoszokhoz is kapcsolat fűzi (rSzilénosz/Silenus). Személyiségében az olümposzi istenek titáni öröksége fejeződik ki: Atlasz leányának, Maia nimfának Zeusztól született fia, akinek kultuszközpontja mitikus születési helyén, Arkadiában, a Külléné hegyén volt (rÁrkádia). A Homéroszi III., Hermész-himnuszban, amely elbeszéli az isten születését és első csínytevéseit, Apollón (rApollón/Apollo) az ellentétpárja, a legemelkedettebb istenség, aki felett csellel, csalással arat diadalt a csecsemő Hermész: „ravasz, nyájasszavu csalfa; / nyájhajtó tolvaj, rabló, álmok vezetője” (14–15). Végül a megkívánt nyájat és a nyájőrző szerepét is megkapja Apollóntól. A kosvivő Hermészt mint pásztoristent gyakran ábrázolták, sőt rkos alakban is tisztelték (rpásztor). Az raranygyapjú legendájának kezdetén a szárnyaló aranygyapjas kos Hermész ajándéka. Legfontosabb tiszte szerint ő az istenek követe (Hom. Od., I. 38; V. 44.), valamint a lelkek vezetője; ez összefüggésben áll a nyájőrző funkcióval. Hermész elnevezései: pszükhogógosz ’lélekvezető’ és pszükhopomposz ’lélekterelő’. Ő a közvetítő Hadész birodalmába (a feleségéért az alvilágba szálló Orpheusznak is Hermész a kísérője; rOrpheusz), valamint övé az emberi és az isteni szféra közötti közvetítés feladata: „Hermész jár a halandók közt meg az égilakók közt” (Homéroszi III., Hermész-himnusz, 576). Az Iliászban a fia holttestéért az ellenséges táborba induló agg Priamosz védelmező vezetője (XXIV. 344), az Odüsszeiában pedig a lenyilazott kérők lelkeit kíséri a Hadészba (XXIV. 1). Szent száma a rnégy; a hónap negyedik napján született, Argoszban az év negyedik hónapját is róla nevezték el. Alakjától távol állnak a heroikus vonások, de Ió őrét, a sokszemű Argoszt ő győzte le (rArgosz/Argus). Szakállas férfiként, majd a klasszikus kortól ifjúként ábrázolták. Jellegzetes attribútumai a gyorsaságra utaló szárnyas saru, szárnyas kalap és varázspálcája, a rcaduceus (rszárny). • Rómában a Kr. e. V. sz.-tól azonosították Mercuriusszal, a kereskedelem istenével. Mint a haszon és a meggazdagodás istenét, erszénnyel ábrázolták, jelzője a „szerencsés”.



Giovanni da Bologna Mercur c. bronzszobra légies könnyedségét, az ég és a föld közötti közvetítő szerepét hangsúlyozza (1567, Firenze, Bargello).
• Hermész nevéhez, aki a hagyomány szerint az írás feltalálója és a héthúrú lant (rlíra/lant) elkészítője, elsősorban a titkos, „hermetikus” tanok, az okkult tudományok, a mágia fűződik. A tudósok, a varázslók és az asztrológusok istene. Az egyiptomi bölcsességisten, Thot görög megfelelője Hermész Triszmegisztosz. A hermetikus iratokban Hermész a világ teremtő szelleme és az emberiség tanítója, aki az isteni bölcsességet fiának, Thotnak, a világot megformáló egyiptomi istennek nyilatkoztatja ki (Poimandrész). A középkori alkímiai kézikönyvek ábrázolásain gyakran megjelenik a trónoló, kezében caduceust tartó Hermész mint az ellentétek kiegyenlítődése, egyesülése, s egyben a titkos tudományok patrónusa. A rhigany szó számos európai nyelvben az isten latin nevéből ered (mercurio). • Az európai kultúrában az ékesszólás, a józan ész, a ráció allegorikus ábrázolásain is szerepel: pl. Coreggio festményén (Mercurius Venus
jelenlétében Cupidót olvasni tanítja, 1528, London, National Gallery). Botticelli Tavasz (Primavera) (1485 k., Firenze, Uffizi) és Mantegna Parnasszus c. képén (1497 k., Párizs, Louvre) jellegzetes attribútumaival, a caduceusszal, a szárnyas saruval és a kalappal látható. rMerkúr bolygó [Ú. E.]
hernyó: rféreg/hernyó/báb, rpillangó/lepke
Heszperiszek kertje: A görög mitológiában a világ pereme, amely az Ókeanosz folyó mellékén található; az örök ifjúság és boldogság, valamint a



háborítatlan béke hona. A Heszperiszek kertje csupán a mitologikus gondolkodásban létező, eszményi vidék. Itt őrzi az örök ifjúság Hérának szentelt aranyalmafáját három nimfa, a csengő hangú Aiglé, Erütheia és Heszperia (egyes mítoszvariánsok szerint negyedikként Arethusza társaságában) (Apollod. Mit., 5,11) (ralma/almafa). Ők Hésziodosz szerint Nüxnek, az éjszaka istennőjének és Atlasz titánnak a lányai (Theog., 211215). Az aranyalmafát Héra Gaiától kapta nászajándékul Héra Zeusszal tartott esküvőjén, így a fa az isteni nász emléke (Apollóniosz Rhodiosz: Argonautika, IV. 1396–1430). A Heszperiszek kertjének nyugalmát többen is megzavarták, elsőként rHéraklész/Hercules, aki az almák közül hármat vitt el. (A mítosz szerint az egyik alma Eriszhez, a viszály istennőjéhez került, így az almák ellopása közvetetten a trójai háború kitöréséhez vezetett.)
Héraklész és a gímszarvas a Heszperiszeknél (attikai vázakép, Kr. e. VI. sz., Boulogne, Musée des Beaux-Arts).
• Az európai kultúrában a Heszperiszek kertje mint nosztalgikus múltidézésre alkalmas mitológiai téma az ifjúság, a múlt, az élet értékeinek kifejezője: „Elvirít a’ szép kikelet, / ’S véle a’ hesperi liget” (Berzsenyi: Életphilozophia). Az angol impresszionista festészetben Turner Alkony a Hesperisek kertjében c. festményén több jelentéssík, a napnyugta és a békés idill, a háborítatlan nyugalom és a szelíd múltba révedés egyszerre van jelen. raranykor, rkert [A. D.]
Hesztia/Vesta: Hesztia a görög mitológiában Kronosz és Rhea leánya, eredetileg a rtűz, a tűzben rejlő isteni erő és a szent rtűzhely



megszemélyesítője. A Homéroszi IV., Aphrodité-himnusz szerint: „minden ház közepén ott ül s dús áldozatot kap, / minden szentélyben részt élvez a tiszteletből / S legmagasabb istennek tartják őt a halandók” (30–32). A házi tűzhely védelmezőjeként a család egységét, a közösségi templomi vagy állami tűzhely oltalmazójaként az egész közösség összetartozását szimbolizálta: pl. a görög kivándorlók az óhazából vittek lángot az új kolónia tűzhelyére, az összetartozás és a folytonosság jeleként. A püthagoreus iskolában a világegyetem elemi erejére, a központi tűzre utalt. Védelmező, családösszetartó aspektusa alapján a föld- és anyaistennőkkel rokonították: „Vesta s a Föld ugyanegy: örökös tűz lángol ezekben / jelzi az istennőt temploma, tűzhelye is” (Ovid. Fasti, VI. 267–268). • Az ősi római rszűz istennő, Vesta a város, majd az egész birodalom védelmezője; jelentése Hesztiáéval megegyező. A Forum Romanumon felállított kör alakú temploma az állami élet rituális központja volt. A templomban őrzött, folyamatosan égő tűz Róma nagyságát, az állam egységét, központját jelképezte. A minden évben egy alkalommal, a római naptár szerinti újév alkalmából, március elsején Vesta tiszteletére rendezett ünnep, a tűzhely szakrális újragyújtása a kezdet és a vég összetartozását és a folytonos megújulást fejezte ki. A kör alakú szentély és a tűzhely felügyelője a szüzességi fogadalmat tett Vesta-papnőkből álló hattagú – patrícius családokból származó kisleányokból válogatott, harmincévi szolgálatot ellátó – testület volt. Feladatuk a tűz állandó őrzése és a birodalom üdvéért való imádkozás volt. Vesta kenyér- és életadó funkciója nyilvánult meg a papnők által bemutatott kenyéráldozat (mola salsa) szokásában, amelyet az áldozati állatok elégetett tetemének hamujából, valamint lisztből és sóból készítettek.



Vestának bemutatott áldozat (római dombormű a császárság korából).
Oltáránál, a tűzhelynél együtt tisztelték a házi istenekkel (Penates; Lares), akik a család gyarapodásáért tartoztak felelősséggel, és a szűkebb értelemben vett család és otthon, valamint a házi éléskamra védőistenségei voltak (rősök). • Vestát, mivel fő megjelenési formája a tűz volt, ritkán ábrázolták emberi alakban, maradt fenn azonban olyan szobor, amely lefátyolozott nőként, kezében fáklyával és csészével jeleníti meg. [Ú. E.]
hét: A mítoszokban és egyéb világmagyarázatokban az egyik leggyakrabban előforduló numerikus szimbólum. Legtöbbször mint 4+3, ill. mint 6+1 jelenik meg. Geometriai megfelelője a középpontos rhexagramma, a térbe kivetített kereszt vagy négyzet, háromszöggel a tetején. Mint 4+3, az anyagi és az égi világ együttesét, az isteni teremtés befejezettségét és tökéletességét jelenti. Mint 6+1, a meghaladás, a beavatás szimbolikáját hordozza magában. Az, hogy a hét a világ rendezőelve, minden bizonnyal annak is köszönhető, hogy az ókori világ hét planétát ismert, amelyeket látszólagos keringési sebességük szerint ekképpen állított sorba: rHold, rMerkúr, rVénusz, rNap, rMars, rJupiter és rSzaturnusz bolygó (rcsillag/bolygó). A hét az Isten felé vezető utat is jelképezi: aki föl akar érni hozzá, annak hét emeletet (zikkurat), hét lépcsőfokot (alkímia), hét hegyet stb. kell megmásznia, hét próbán kell túljutnia. • A sumer-akkád hagyományban Gilgamesnek hét hegyet kellett megmásznia és hét démont kellett legyőznie, miközben a halhatatlanság füvét kereste. A sumerok hiedelme szerint a földieknek haláluk után az alvilág hét kapuján kellett áthaladniuk; ez jelenik meg az Innin alvilágjárását elbeszélő eposzban (A



nagy égből a nagy föld felé, 14). • A hindu tantrizmus hét fő csakrát, azaz kozmikus erőket magában rejtő energiaközpontot ír le az emberi testen belül, s ezeket különböző megfeleltetési rendszerekben más hetes egységekkel hozza összefüggésbe (rcsakra). • A kínai kultúrában idegen szám; a Tang-kor (618–907) idején Indiából származott át mint a „hét bolygó” neve és száma. A zene és a vers sortagolásaként is ekkor jelenik meg belső-ázsiai hatásként (Kínában a négyes sortagolás a természetesebb, ezért a hetest 4+3 alakban szokás idézni). • Püthagorasz a hetesben a misztériumot vélte fölfedezni, és a dekád, a rtíz után a legnagyobb erővel ruházta fel. Mivel prímszám, azaz csak önmagával és eggyel osztható, a szüzesség képzete kapcsolódik hozzá. Az regy, a Monád gyermeke, akárcsak Zeusz leánya, Pallasz Athéné (rPallasz Athéné/Minerva), aki anya nélkül jött a világra. A hét ezért az ő száma. A Hermész által feltalált lantnak hét húrja van, amelyek az égi harmóniát jelképezik, és a hét bolygónak felelnek meg (rlíra/lant). rApollón/Apollo szent száma: ő a hetedik isten, akinek hét bikát és hét juhot kell áldozni. A hetes szám próbatétel és beavatás Thészeusz számára, aki hetedikként hatol be a labirintusba, és győzi le a Minótauroszt (akinek évente hét ifjút és hét szüzet áldoztak). Hippokratész óta az emberi életet szimbolikusan hét korszakra szokás osztani aszerint, hogy melyik időszakban melyik bolygónak jut domináns szerep. Szolón Az emberi életkorokról c. műve az emberi életet hétéves ciklusokba rendezve jellemzi. • A hellenizmus korától számon tartották az ún. hét világcsodát, az antik világ hét legmonumentálisabb és legnagyszerűbb építészeti és művészeti alkotását (a legismertebb felsorolás szerint: Babilon városfala; Pheidiász olümpiai Zeusz-szobra; Szemiramisz babiloni függőkertjei; a rhodoszi Kolosszus; a memphiszi piramisok; a halikarnasszoszi Mauszóleion és az epheszoszi Artemisz-templom). A hetes teljességet kifejező jelentése az ún. hét bölcs (Thalész, Biasz, Szolón, Pittakosz, Kleobulosz, Khilón, Periandrosz) tiszteletében is megnyilvánult. • A Mithrasz-kultuszba való beavatásnak is hét fokozata volt. Ezek a hét égövön való szimbolikus áthaladásnak feleltek meg (rMitra/Mithrasz). A Septimius Severus építette Septizodium a hét napjai isteneinek tiszteletére épült a Palatinus-dombon. • A Bibliában előforduló egyik leggyakoribb és legjelentősebb numerikus szimbólum. Isten hat nap alatt teremtette a világot, majd a hetediken megpihent: a hét ezáltal az isteni mű tökéletességét hirdeti; maga az isteni jelenlét. Az Ószövetségben József fejti meg a fáraó álmát a hét gazdag és a hét szűk



esztendőről (Ter 41,14–36). A földet a Biblia rendelése szerint hat évig kell művelni, majd a hetedikben pihenni hagyni. Ugyanígy az embernek is a hét első hat napján dolgozni, majd a hetediken pihennie kell, így emlékezvén meg Isten teremtő művéről (Kiv 31,12–17). A hétágú rgyertyatartó, a menóra, Mózes negyedik könyvében is szerepel, s a Jelenések könyvének egyik központi szimbóluma. Az Emberfia hét arany gyertyatartó között bukkan föl, hét csillagot (amelyek a hét gyülekezet angyalai) tartva a kezében. Az Utolsó ítéletben megnyilvánuló isteni akaratot a hét pecséttel lezárt könyv tartalmazza (rapokalipszis). A hetedik pecsét feltörése eltér a többitől, és jóval nagyobb súlyt kap: hét trombitás angyal hajtja végre, és ezáltal beteljesedik Isten akarata (rkürt/trombita/harsona). A hetes így a beteljesedés. A Szentlélek száma, amelyben a test (négy) és a lélek (három) megbékél egymással. • A hetes számon alapuló elrendezés a középkornak is egyik kedvelt rendszerezési formája volt. Erre utal az ún. hét szabad művészet, a tudományoknak triviumra (Dialektika, Grammatika, Retorika) és a magasabb szintű quadriviumra (Aritmetika, Geometria, Zene, Asztronómia) való felosztása.
A Filozófia mint a hét szabad művészet királynője (illusztráció Herradnak, Landsberg apátnőjének Hortus Deliciarumából, XII. sz. vége).
Az erények is hetes csoportot alkotnak, hiszen a teológiai erények hárman (Hit, Remény, Szeretet), a kardinális erények pedig négyen vannak (Igazságosság, Bátorság/Erő, Okosság, Mértékletesség), s ennek



megfelelően a bűnök is hetes csoportba rendeződnek (Bálványimádás, Kétségbeesés, Harag, Igazságtalanság, Gyávaság, Butaság, Mértéktelenség). A középkori keresztény művészet gyakori témája az erények és a bűnök allegorikus ábrázolása (pl. a strasbourgi székesegyház nyugati homlokzatán [XIII. sz. második fele]; Giotto: Erények és Bűnök, 1306, Padova, Scrovegni-kápolna).
Az irgalmasság cselekedetei és a hét főbűn (falkép, XIV. sz. vége, Lőcse, Szt. Jakab-templom).
• A Kabbalában a hét, a zájin, a megtermékenyítő folyamat végét, kiteljesedését jelzi. A szefirák közül a zájinnak a Necáh, a győzelem és igazság szefirája felel meg (rszefirá/szefirot). • Az európai népmesékben is fontos szám (pl. Hófehérke és a hét törpe; A farkas és a hét kecskegida; hét testvér: hat fiú és egy lány A hat hattyú c. mesében). • A magyar hagyományban kitüntetett jelentőségét a honfoglaló törzsek hetes száma is erősítette (rvér). A magyar népmesékben a hősnek hét akadályon, hetedhét országon kell túljutnia: pl. le kell győznie a hétfejű sárkányt, fel kell jutnia a hétágú fa tetejére stb. A hetedik próba teljesítésekor a hős elnyeri jutalmát, beavatást nyer, a tudás birtokába jut. Az emberen túli erők legyőzésével az ember maga is tökéletessé válik. Ez jelenik meg József Attilánál is: „A hetedik te magad légy!” (A hetedik). rlépcső, rszámok [V. E.]
hexagramma: Hatágú csillag, amely két egymásba forduló háromszögből áll: A. • Az ókori kínai jóskönyv, a Ji king (Változások könyve) hat párhuzamos vonalból álló hexagrammái (a hatvannégy ún. kua) a rtrigrammák párosításából ered. A hatágú csillag ókori örökségként az európai hermetikus-mágikus hagyományban a makrokozmosz, a kozmikus egység, a tökéletesség jelképe, a szellem és az anyag egymáshoz kötődésének, az aktív és a passzív elv egyesülésének, magának a teremtésnek a szimbóluma. Tartalmazza a négy elem jelét: a tüzet, a vizet, a levegőt és a földet (relemek, rháromszög). A hagyomány szerint Isten egy



pecsétgyűrűt küldött Salamonnak, a zsidók bölcs királyának, s a hexagramma jelét tartalmazó gyűrű segítségével megidézhetők voltak a démonok. Philón szerint az isteni Ige kifejezője (A világ teremtéséről, 25). A gnosztikusok számára az a rejtélyes kód, amely biztosítja a léleknek a világok átjárhatóságát, a fényhez való eljutást. Goethe Faustjában a Világszellem jele; a mágiában jártas Faust ezt mondja róla: „E jelt talán istenség irta le [...] rejtelmes hatóereje / A létnek titkait mind megvilágositja.” • Mint Dávid-csillag, a zsinagógák egyik fő geometrikus díszítőeleme, a zsidóság, rIzráel jelképe. A nácizmus idején megbélyegző jelként kötelezték a zsidókat a hatágú csillag viselésére; ebben a jelentésben a kiszolgáltatottság és az embertelenség örök mementója (rsárga). rhat, rpecsét, rpentagramma [Ú. E.]
híd: A valamely terepakadály, pl. szakadék fölött ívelő építmény általánosan elterjedt jelentése a két part összekapcsolásának funkciójából ered: két világ közötti összeköttetés, a földről, az érzékiből az érzékfeletti világba való átjárás szimbóluma. A Tejút számos néphagyományban a lelkek égbe emelkedését biztosító híd. • A görög mitológiában a Zeusz által készített rszivárvány az ég és a föld között feszülő híd, amelyen a jó hír hozója, Irisz ereszkedik le. • A japán sintoizmusban a templomba vezető híd az égi hidak képe, amely a szent helyhez vezető út során a megtisztulást biztosítja. A buddhizmusban rBuddha a Nagy Híd minden létező számára. • A túlvilágba való áthaladás és a beavatás veszélyeit jelképező keskeny híd több hagyományban szerepel. Pl. a penge vagy a kard mint híd a sámán beavatási szertartások eleme. Egy ősi finn hagyomány szerint a halál folyója felett vékony szálakból font híd áll. • A bráhmanizmus szent iratai, az Upanisadok szerint a természetfölötti birodalomba keskeny, kardszélességű hidak vezetnek, amelyeken az átkelés csak a szellem magasba emelkedésével lehetséges. • Az iráni Avesztában szereplő Csinvat híd az élők és a holtak birodalmát elválasztó rfolyó fölött feszül, s égi lények kísérik át rajta az igazak lelkét. A későbbi korokban az ítélkezés hídjává vált, amely a bűnösök alatt borotvaélűvé vékonyodik. • Az iszlámban pengeéles, hajszálvékony híd, Alsiráth hídja vezet a Paradicsomba, amely a Pokol felett feszül, s csak az igazhitűek jutnak át rajta. A hétívű híd az iszlám által előírt törvények teljesítése után biztosít áthaladást a Paradicsom felé. • A keresztény művészetben szintén megjelenik a lelkek halál utáni útjának ábrázolásán a Pokol folyóján



átvezető híd, amely az átjutókat a Paradicsomba, a lehullókat viszont az örök kárhozatba vezeti.
A túlvilágra vezető, középen elkeskenyedő híd (itáliai freskó részlete, XIVXV. sz.).
Szűz Mária is megjelenhet Istenhez vezető hídként (ebben az értelemben szerepel Juhász Gyula A híd c. versében is). • Apollinaire Híd c. versében a beszéd, a kommunikáció jele, A Mirabeau-hídban pedig a folyó hömpölygő változásával szemben az összetartozás teremtette állandóság. Ivo Andric Híd a Drinán c. regényében a muszlim és a keresztény világ határán épült visegradi Drina-híd a különböző kultúrák, történelmi korok közötti összekötő kapocs, az egyes emberek és a népek sorsának állandó változásában a biztos pont, a tökéletesség és az állandóság szimbóluma, amelyet alkotója, az ember pusztít el háborúiban. Arany János Hídavatás c. balladáját Zichy Mihály illusztrálta.
Zichy Mihály: Híd-avatás (1892).



• Adynál az életfolyón való átkelést, átjutást az „átvivők”, a szerelmek biztosítják (A nagy Híd). ’Remény’ jelentésben jelenik meg Juhász Gyulánál: „Minden örvényen át híd a remény” (A szerzetes hóráiból). A népek békés együttélését valló felfogásban a nemzetiségek nyelvi, kulturális hagyományaik révén sajátos „hídszerepet” töltenek be honfitársaik és anyanemzetük között. • A pszichoanalízisben a tudatos szintet köti össze a tudatalattival, s az individualizáció, az önmagára találás képe. rlétra [Ú. E.]
higany: Ezüst színű, szobahőmérsékleten folyékony halmazállapotú fém. Az alkímiai hagyományban a prima materia, a „szilárd víz”, amely egyesíti a szilárdat a folyékonnyal. A kénnel együtt az univerzum alapvető nemző energiája (rkén). A Merkúr bolygóhoz társított fém (rMerkúr bolygó), elnevezése több európai nyelvben a Mercurius istennévből ered (mercurio,
mercury). Alkimista jele: . Tartalmazza a három alapszimbólumot, a félholdat, a kört és a keresztet, ill. a szoláris tüzet és a lunáris vizet. Képi megjelenítése a zöld oroszlán vagy a sas. A lélek, a királynő, a feminin princípium, a folyékonyság, az illékonyság, a hidegség jelképe. Mindez felszabadító hatással van a maszkulin princípiumra, a kénre, megtöri annak a szárazságból és keménységből eredő korlátait. A higany oldóereje a Magna Mater pusztító oldalát, ill. a sárkány vagy a kígyó mérgező hatását is jelenti. Megsemmisítést, halált is jelent, amely azonban szükségszerűen újjászületéshez és feltámadáshoz vezet. rősanyag, rszent nász [A. B.]
hinta: Állandó mozgása alapján az élet és a természet változásának jelképe. Termékenységi rítusok eleme: az égi áldás, az eső hívásának eszköze. • Indiában a föld és az ég közötti kommunikáció; az isteni beszéd megnyilvánulásának tekintik. A bráhmanizmusban „égbe vivő hajó”-nak nevezik. A Rig-véda szerint a Nap aranyhinta, a hinta mozgása pedig a Nap útját szimbolizálja. Mindez az idő ritmusa, az évszakok váltakozásának jelképe, valamint a létezés lényegének, a lélegzésnek a szimbóluma (rlehelet/lélegzet). A hintamozgás a szanszára, az élet és halál ritmusa: a fent és a lent, a fejlődés és a hanyatlás (rkör). Indiában a tavaszi hintajáték a természet megújulásának és a szerelemnek a szimbóluma. • A kínai terminológia a hinta mozgását a jinnel és a janggal, a női és a férfi princípium dinamikus egységével azonosítja (rjin és jang). • Az ókori Görögországban termékenység-szimbólum. • Az európai kultúrában,



különösen a rokokó művészetben az erotika és a múló pillanat, a carpe diem-gondolat jelképeként is szerepel, pl.
Fragonard A hinta c. festményén (1766, London, Wallace Collection).
A téma Magyarországon is megjelenik korabeli kastélydekorációkban (pl. az edelényi kastély falképén, 1770 k.). • Ady A nagy-hintajáték c. költeményében a földi létezés kicsinységét és kiszolgáltatottságát fejezi ki: „Hogy lóg az öreg, sötét Föld, / Hinta, palinta.” [K. J.]
hiúz: A macskafélék családjába tartozó ragadozó emlős. Az éleslátás, az éberség szimbóluma, ugyanakkor jelképezi a hálátlanságot, az álnokságot is. • A görögöknél Dionüszosz (rDionüszosz-Bakkhosz/Liber-Bacchus) állata. A történetekben mint az elmésség példája jelenik meg. Hatalma van a homály (tudatlanság) és a fény (tudás) felett. • A keresztény kultúrában Krisztus éberségét fejezi ki. A középkorban azt tartották, hogy képes átlátni a falakon, ezáltal a titkok tudója. • A reneszánsz kori Itáliában a művészetek és a tudomány jelképe. Az öt érzékszerv ábrázolásain a hiúz a Látás. A XVII. sz. elején alapították Rómában a máig legjelentősebb olasz tudós társaságot, a Hiúzok Akadémiáját (Accademia dei Lincei), amelynek emblémája egy hiúz. rállat/állatok [N. K.]
hó: Általában a halál, a pusztulás fogalmához társul. • A távol-keleti hagyomány a magas életkorhoz és a mulandósághoz kapcsolja. • A katolicizmusban rSzűz Mária tisztaságára utal, aki lehűti a szenvedély tüzét (rtűz). A Mária-ünnepek között az augusztus 5-i Havas rBoldogasszony, a



római Santa Maria Maggiore 435. évi felszentelésének emléknapja arra a legendára utal, amely szerint Mária csodás, nyári hóeséssel jelölte ki emléktemplomának helyét az Esquilinuson. • A magyar irodalomban gyakori motívum. Vörösmarty Előszó c. költeményében a szabadságharc bukását követő dermedtségre utal: „Most tél van és csend és hó és halál.” Ady több versében a sár ellentéteként a tiszta, szűzi, égi világgal társítja (Hosszú az erdő; Sárban veszett hó). A menekülő Élet c. költeményében a „nagyszerü, szent” hó az emberi sors tabula rasája, az élet, amíg az „Üldöző” és a „Halál” rajta nem hagyják vérnyomaikat. Nagy László verseiben a halál közelségét; az élet, a tűz, a láng hiányát jelzi (pl. A
havazás árnyéka, Hószakadás a szívre). A hangot elnyelő hórengeteg,
amely egy erősebb kiáltásra lavinaként zúdulhat alá, az erdélyi magyarság sorsát példázza Sütő András művében (Advent a Hargitán). Ottlik Géza Iskola a határon c. regénye második fejezetének (Sár és hó) végén „égi kegyelem”, amely véget a vet a sár korszakának. révszakok, rfehér, rjég [A. B.]
Hold: A Föld körül keringő mellékbolygó. Az réjszaka bolygója; a szépséget, a fényt jelképezi a sötét végtelenben. Egyes hagyományok szerint a rNap párja (pl. Egyiptomban rHórusz szemei: Plut. Iszisz és Oszirisz, 52), de mivel a Hold fénye csupán a Nap fényének visszatükrözése, a függőség kifejezője. Jelképes tulajdonságait a Nap szimbolikájának ellentételezéseként is megfogalmazták. A Hold általában a női princípium, hozzá rendelték a vizet, az égtájak közül Északot, az évszakok közül a telet. • A távol-keleti kultúrákban is fontos szerepe van. Az óind hagyományban „az égi világ kapuja”, amelyen át az elhunytak belépnek az égbe, és ahonnan reső alakjában térnek vissza a földre (Kausítaki upanisad, I, 2). A buddhizmusban a béke, a tisztaság szimbóluma; az újhold és a telihold a szellemi képességeknek kedvező időszak. A festészetben, a kínai, majd a japán költészetben a vízen tükröződő telihold a világgal tökéletes harmóniát kialakító emberi tudat (pl. Ma Yuan: A Holdat szemlélő bölcs, Tokió, Atami Múzeum). Míg Japánban férfiúi princípium, Kínában a női elem, a jin lényege: passzív, átalakuló és halhatatlan. A császári jelképrendszerben a Napnak van alávetve; míg a Nap az év, a Hold a hónapok meghatározója. A kilencedik hónap holdtöltéje a házasságkötések családi jóváhagyásának hagyományos ideje. A taoizmusban az igazság jelképe; fénye a sötétségben fénylő szem. Egy



legenda szerint a halhatatlanság elixírjét a holdbéli nyúl készíti mozsártörőben (rnyúl). • Az antikvitásban alakváltozásai révén az állhatatlanság, az átalakulás, a növekedés és a termékenység kifejezője. A Hold ciklikus változásai és a nők havi ciklusa között párhuzamot vontak: „Hold biztosítja a terhességet, a szülést és a nemzőképességet” (Cicero: Az istenek természete, II. 46). Általában női istenségek személyesítik meg: rArtemisz/Diana, Szeléné/Luna, rÍzisz; „A mindenség anyjának hívják, s azt tartják róla, hogy férfi- és női természete van” (Plut. Iszisz és Oszirisz, 43).
Szeléné (görög vázakép, Kr. e. V. sz., Berlin, Staatliche Museen).
Egy hellenizmus kori orphikus himnusz így jellemzi: „az ég szépcsillagu szűze, / újranövő és újrafogyó és férfi, te és nő, [...] növelő, az időnek anyja” (A Holdhoz). Apuleius Az aranyszamár c. művében a világegyetemet éltető és mozgató kozmikus erő szimbóluma, a legfőbb istenség, Isis megjelenési formája: „...az emberek minden dolgát az ő gondviselése igazgatja. Nemcsak a házi- és vadállatok, hanem az élettelen teremtmények is az ő fényének és lényének isteni akaratából élik az életüket; sőt, ha ő növekszik, földön, égen, tengeren minden test vele nő, ha fogy, véle fogy” (XIV. könyv). Egyben tehát a biológiai ritmusok kifejezője, de számos hozzá fűződő nézetben alárendeltje is a születés és halál egyetemes törvényeinek. Minden holdhónapban három éjszakára eltűnik, mintha meghalna, azután újra megjelenik és növekszik. Az életből a halálba vezető utat jelképezi; számos holdistenség az alvilág istene, istennője is egyben, pl. rOzirisz/Szarapisz, rHekaté, rPerszephoné/Proserpina. Plutarkhosz Démétér



földistennő és leánya, Perszephoné kapcsolatát a Föld és a Hold összetartozásához hasonlítja. A leány „a Holdhoz tartozó dolgoknak parancsol” (A Hold arca, 27). Egy görög elképzelés szerint a jó emberek lelkei a Holdon időznek második halálukig, az itt található elíziumi mezőkön. Örökös visszatérése révén a ciklikusság elvén működő kozmikus területek ellenőrzője; hozzá tartoznak a vizek (dagály–apály), a föld termékenységét biztosító eső és a harmat, valamint az idő. Hermészhez (Egyiptomban Thothoz) is kapcsolódik, ebben az értelemben az alkotóerő, a bölcsesség (Plut. Iszisz és Oszirisz, 41). A misztikus szertartások, a varázslás, különösen a szerelmi varázslás pártolója (Theokritosz: Szerelmi varázslás; Ovid. Met., VII. 177–183). • A zsidó hagyományban Isten akaratának kozmikus megtestesítője, az Úr dicsőségének egyik kifejezője (Sir 43,6–8). Szarvakkal vagy bárddal jelölték; ez termékenységi vonatkozásokra utal. Az időmérés alapjául szolgált ősidők óta; mozgás- és idő-szimbólumként a Bibliában is fellelhető: „És a Hold minden időben pontosan jelzi a hónapokat, s megszabja az időt. A Hold jelöli meg az ünnepek napját” (Sir 43,6–7). • A muszlim kultúrában az idő mértéke; évszámításuk is lunáris. Gyakori ábrázolás az életfa feletti félhold, amely az istenség, a fensőbbség, az uralkodás; a holdsarló csillaggal pedig az iszlám jelképévé vált, a mecsetek és minaretek csúcsának jellegzetes díszítőeleme. Európában elsősorban a török birodalom fenyegető terjeszkedésére utalt, a „sápadó félhold” pedig hanyatlására. • A keresztény szimbolikában a Nappal együtt a keresztrefeszítés ábrázolásain Krisztus kettős természetét jelzi; a balján elhelyezkedő Hold az emberi természetre utal. A Holdat Gábriel arkangyal tartózkodási helyének vélték, valamint Szűz Mária szépségét is hasonlították hozzá az Én 6,10 és a Holdon álló, ún. Napba öltözött asszony motívuma alapján (Jel 12,1).



Dürer: Holdsarlós Madonna (1471).
A holdsarló a szüzesség, az eredeti ártatlanság jele. A szeplőtelen foganás ábrázolásakor Szűz Mária gyakran áll holdsarlón, fényét a Naptól, fiától kapja (Murillo: Szeplőtlen foganás, 1678, Madrid, Prado). A barokk kori Győztes Immaculata-ábrázolásokon az iszlám feletti győzelemre is utalt. Az egyházatyáktól eredeztethető az a középkori hagyomány, amely a Holdat és a Napot az Ó- és az Újtestamentum jelképének tartotta: ebben a tipológiai értelmezésben az Ótestamentumot (Hold) csak az Újszövetség (Nap) megvilágító fényénél lehet valódi értelmében felfedni (rárnyék). • Az alkímiában az ezüsthöz tartozó bolygó. A Hold–Nap-oppozíció az rezüst és rarany, a testi és szellemi, ra király és királyné ellentétpárokat is kifejezte. A hellenizmus kori asztrológiai modellben a Földet koncentrikusan övező ún. hét bolygó szférájában a középponttól számított 1. bolygó. • Az asztrológiában már a babiloni csillagjóslásban is központi jelentőségre tett szert; nemcsak a Föld vizeire való befolyását figyelték meg, hanem fényjelenségeivel, formájával, a többi égitesttel való érintkezési pontokkal kapcsolatban jósló előjeleket fogalmaztak meg. A hellenizmus kori asztrológiában termékenységi jelentése is hangsúlyos: „a nemző magvak örök áradatát hinted szét fényességes sugárzásoddal” (Firmicus Maternus: Asztrológia. Bevezetés, 10). A Hold allegorikus figurája a középkorban Artemisz attribútumait viseli (íj, nyilak, holdsarló-fejdísz; jellegzetes kísérői a vízzel és termékenységgel kapcsolatos állatok: rák, nyúl).



Hold planétaistennő (Csízió, Kolozsvár, 1592, Bp., MTA Kézirattár).
Az ösztönvilág, a tudatalatti, a képzelet, a lelki élet, az álom és a szexualitás megtestesítője. Napja a hétfő, kora a gyermekkor. A Holdhoz tartozó állatok: a hidegséget, nedvességet kifejező rkígyó, rbéka, rsárkány; az éjszakai rbagoly; a termékenységre utaló nyúl és a rtehén. Az érzékelés székhelye; míg a Nap a jellem, a Hold a viselkedésmód képviselője. A Hold különböző fázisaihoz kapcsolódó jelentések (újhold: kezdet, születés; telihold: beteljesülés, felnőttkor; fogyó hold: hanyatlás, öregedés; növő hold: erősödés, növekedés; a holdfogyatkozás pedig halált, megsemmisülést jelent) számos kultúrában fellelhetők. • A tarot XVIII. lapja a Hold, amely az égitest alatt kutyát, farkast és rákot jelenít meg, s az alvilági erőkre utal (rkártya). • A Nappal párba állítva a szabadkőműves ábrázolásokon is megjelenik, pl. Kazinczy Ferenc szabadkőműves kötényén (Sátoraljaújhely, Kazinczy Múzeum). • Adynál a telihold a teljesség, a beteljesülés
szimbóluma: „váró és biztató” (Vágtatás a Holdnak); Vándor, téli Hold. A fogyó Hold viszont reménytelenséget, beteljesületlenséget fejez ki: „Milyen



csonka ma a Hold [...] Minden Egész eltörött” (Kocsi-út az éjszakában). József Attilánál az éjszaka jelentéseihez társul a „néma, siron tuli fény” (Ha a hold süt). Radnóti Erőltetett menet c. versében az erőt, reményt adó bizakodás képe: „a hold ma oly kerek!” Az 1946 és 1948 között megjelenő Újhold c. folyóirat a kezdetet, az újjászületést fejezte ki címében. rcsillag/bolygó [Ú. E.]
holló: Mint a madarak általában, az égi, isteni szféra és a földi világ közötti közvetítő. • Kínában az erő jelképe. A háromlábú holló, amely a Napon él, a Nap emelkedését, zenitjét és nyugvását szimbolizálja. • A Mithraszmisztériumokban a beavatás első fokát jelezte; azt, aki az első beavatási szertartáson átesett, hollónak nevezték (rMitra/Mithrasz). A perzsa hit szerint a napisten madara. • A görögöknél Apollónhoz és Hélioszhoz kapcsolódik. Eredetileg fehérnek képzelték; fekete színét azért kapta, mert rossz hírt hozott Apollónnak (Ovid. Met., II. 534–596). Pallasz Athéné, Kronosz és Aszklépiosz attribútuma, valamint a hosszú élet jelképe. Mivel a hollót különösen okos madárnak tekintették, a jóslás képességét tulajdonították neki. Sztrabón szerint a holló jelzi a delphoi jósda bejáratát, tehát isteni közvetítő (Pindarosz ezt a szerepet a sasnak, míg Plutarkhosz a hattyúnak tulajdonítja, rköldök). • A germán és kelta mitológiában jósként szerepel. A hadisten Ódinhoz társítják: „Ódin örök dögevői” (Edda,
Második ének a Hundingölő Helgiről, 43). A halál jelképe, megjelenése baljós előjel (Edda, Fáfnirölő Szigurd éneke, 34). Az rÓdin/Wotan vállán ülő két holló a gondolkodás és az emlékezet. A vándorló keltákat a monda szerint hollók vezérelték. • A mongol sámánok segítőszellemként tisztelik, valamint a sámánerő és a totemős megjelenítője is lehet. • A zsidó hagyományban a tisztátalanság, a halál, a pusztulás, a csalás szimbóluma (MTörv 14,14). Az özönvíz történetében rNoé elsőként hollót küldött, hogy jelet hozzon a szárazföldről, de a holló nem tért vissza, mert elegendő táplálékot talált a vízen úszó holttestekből. Úgy vélték, hogy a hollóanya cserbenhagyja fiókáit vagy korán kiűzi őket a fészekből, ha azok túl sok táplálékot kívánnak. Ekkor a róluk való gondoskodás Istenre marad (Zsolt 147,9; Jób 38,41); ennek következtében a keményszívűség megtestesítője. • A kereszténységben a pogányok, a tévtanítók, az elbukottak, azaz a bűnösök és a bűnök jelképe, néha magáé az ördögé. A bűnbeesés ábrázolásain gyakran látható a tudás fáján, ahonnan Éva gyümölcsöt szed. Minden rossz tulajdonsága ellenére Isten gyakran felhasználja terveinek



eszközéül, hogy kiválasztottainak (1Kir 17,4–6), szentjeinek (pl. Szt. Benedeknek) eledelt vigyen (Szt. Hilarius magyarázatai a Ter 8,6, ill. az 1Kir 17-hez) (Velázquez: Remete Szent Antal meglátogatja Remete Szent
Pált, 1642, Madrid, Prado). • Emblematikus jelentésben a sisak tetején lévő holló a váratlan segítséget jelenti. A kígyót megevő holló a mohó ember, mivel a kígyóméreg a pusztulását okozza. • Az alkímiában a koponyával és a sírral együtt a bomlás jelképe. A prima materiát, a rfekete anyagot kapcsolják hozzá, megtisztítandó hollófejnek nevezve azt (rősanyag). A bölcsek kövének előállítási folyamatában a holló („negrido” állapot) átváltozik fehér galambbá (rbölcsek köve). • A gyűrűt csőrében tartó holló a Hunyadi-család címerállata, amely Mátyás király corvináin is látható. A beszélő név, a Corvin Mátyás is erre utal (lat. corvus ’holló’) (rgyűrű).
A Hunyadi-család címere (1473, Visegrád).
Ebben az értelemben jelenik meg Arany János Mátyás anyja c. balladájában is. • Az irodalomban leggyakrabban negatív jelentésben szerepel. Shakespeare Macbethjében a gonosztett előhírnöke: „Maga a holló is rekedt, / Mely falaim közé károgja Duncan végzetes útját.” E. A. Poe A holló c. versében a gonosz szimbóluma, amely sötétbe taszítja a lelket, megtámadja az értelmet. Mint az alvilági erők megtestesítője, Zrínyi eposzában a rsas, a mennyei madár ellentéte (Szigeti veszedelem, XV. 51); a varjak párjaként Arany János Vörös Rébék c. balladájában szerepel. Petőfi Szőke asszony, szőke asszony c. versében a boldogtalan sorsra utal, itt ellentétpárja a rhattyú; Minden virágnak c. költeményében így jelenik meg: „...fölöttem repdes / Sötét eszméim hollóserege.” Ady E nagy tivornyán c.



világháborús versében a pusztulás madara: „Hollókkal és kóbor kutyákkal / Kész a lakoma.” rmadár, rvarjú [A. B.]
homok: Apró, szemcsés, a kőzetek elmállásából keletkezett anyag. Az antikvitásban a megszámlálhatatlanságra, az idő múlékonyságára utal. Catullusnál a megszámlálhatatlan sokaság jelképe. • Buddha tanítása szerint az elmúlt korok számosabbak, mint a homokszemek a Gangesz forrása és torkolata között. A vízbe szórt homok a létezés mulandósága. • Japánban a sinto szertartásokban szórt homok az eső s ezáltal a termékenység jelképe. A zen buddhizmus kertművészetének fontos eleme (pl. a vizet jelképező, hullámformára gereblyézett homok a kiotói Ryoanji-templom kőkertjében). • Az Újszövetségben a homokra épített ház az ostoba, állhatatlan ember jelképe, akit az első megpróbáltatás összezúz (Mt 7,26–27). • Az iszlámban tisztító erő, mivel víz hiányában rituális mosdásra használták. Tisztító és folyékony, mint a víz, és pusztító, mint a tűz. • A pszichoanalízisben a regressus ad uterummal (’visszatérés az anyaméhbe’), valamint a pihenéssel, a biztonsággal és a regeneráció keresésével hozzák kapcsolatba (ranyaméh). • A XX. sz.-i művészetben sokrétű jelentésben szerepel. Pl. József Attilánál a homokos táj a kietlenség, a reménytelenség képe: „Az ember végül homokos / szomorú, vizes síkra ér” (Reménytelenül; Lassan, tűnődve). A rsivataggal összefüggésben az éltető nedvesség hiányára, a halál szárazságára is utal. Abe Kóbó A homok asszonya c. regényében a terméketlen természeti viszonyok, a homok elleni küzdelem az ember életcéljává magasztosulhat. rhomokóra/óra [K. Zs.]
homokóra/óra: A homokóra a középkorban elterjedő időmérő eszköz, amely két kúpszerű, egymással keskeny nyíláson keresztül összeköttetésben lévő edényből áll. Elsősorban az idő gyors múlását és pusztító hatalmát jelzi. Két része az élet és a halál ciklikus váltakozására, a mennyei világra és a földre utal. A lehulló rhomok a földi természet vonzását jelenti; vanitas-szimbólum. • A keresztény ikonográfiában a földi dolgok mulandóságát, valamint – az ennek tudatában gyakorolt mértékletesség és önuralom erényét jelezve – számos remete szent, pl. Bűnbánó Szt. Mária Magdolna, Szt. Jeromos attribútuma. Az erények allegorikus ábrázolásain ezzel összefüggésben a Mértékletesség figurájának kezében látható. A középkori ábrázolásokon a homokóra az Időatya (ridő, rKhronosz) és a Halál allegorikus alakjához kapcsolódik: „Hogy mikor az orát halljuk,



mindenkor halálunkról meg-emlékezzünk; hogy az élet tsak tseppetske” (Bod Péter: Szent Hilarius).
Dürer A Halál és a zsoldos c. rézkarcán (1510) a Halál attribútuma.
• A szabadkőműves beavatási szertartáson ez az egyik tárgy, amely fölött a beavatandónak meditálnia kell. • Mivel működéséhez állandóan meg kell fordítani, a ciklikusság, az örök visszatérés jelentését is hordozza. Nietzsche így összegzi e jelentését: „A létezés örök homokórája újra és újra megfordul és te, porból lett porszem, vele együtt forogsz” (A vidám tudomány). • Az óra, az időmérés modern eszköze kozmikus szimbólumként a mindenség tökéletes összhangját, „óramű-pontosságú” működését fejezi ki. A XVII. sz. végétől a geometriai rendszerezésű kozmosz elvét az óramű-pontossággal működő kozmosz képzete váltotta fel. Kepler egy 1605. február 10-én kelt levelében így ír: „Célom annak megmutatása, hogy az égi szerkezet [...] egyfajta óramű...” Laplace a világegyetem minden egyes atomját egy tökéletesen működő óramű részének tekintette. Ez a jelentés Schiller Az örömhöz c. ódájában ekképpen jelenik meg: „’ a rúgó, ő az élet [...] tőle jár a létnek / Óraműve bölcs körön.” Aranynál sorsszimbólum: „Sors! óraműved oly irtóztató: / Hallom kerekid, amint egybevágnak” (Magányban). Az idő könyörtelen múlásának jelképe; ebben az értelemben Kosztolányi Ódon, ónémet cifra óra c. versében a nemzedékek életének és halálának közönyös tanúja, „szálló korok bölcs bámulója”. rsivatag [Ú. E.]
homunculus: Az alkímiai hagyományban szereplő szó jelentése ’emberke’, és a mesterséges, kémiai úton, mágikus műveletek alkalmazásával



előállított műemberre utal. • A hellenizmus kori alkímiában, Zószimosznál anthróparion néven szerepel. Nála a fémek tulajdonságainak lényegét szimbolizálja, s a fémek átalakításának alkímiai folyamatában a teremtés művének megismétlése (rfémek/fémmegmunkálás). A mágikus-gnosztikus hagyományban a mágus teremtette homunculust szolgálóként említik, aki az alkímiai folyamat segítője. • Az arab alkímiai hagyomány homunculusa (inszanu) a tökéletes relixír megfelelője, az átalakítás eszköze (rbölcsek köve). • A XV–XVII. sz.-i alkímiai iratok tanúsága szerint a késő középkor európai alkimistái is kísérleteztek szellemlény, homunculus alkotásával: vérből, spermából, vizeletből („lélekhordozónak” tekintett anyagokból) és megfelelő „tápanyagból”, lombikban melegen tartott földből, trágyából, tojásból próbálták előállítani. „A folyamat a következő: először is egy férfi spermáját, zárt üvegedényben, lótrágyában tartva önmaga által a lehető legtökéletesebben meg kell rohasztani, negyven napon át vagy egészen addig, amíg életre nem kel...” (Paracelsus: De natura rerum). A homunculusok mint „minden titkos és rejtett dolgok tudói” (Paracelsus) eszközök, segítőtársak a természet titkait kereső mágusok és alkimisták számára. • Goethe a Faust (II.) vegykonyha-jelenetében eleveníti fel a homunculus mint szolgáló szellemlény képzetét: „...ha száz anyagból keverjük... Az embergyurmát... titkon elkészül a nagy alkotás” (II. felv.). ralkímiai edények, rgólem [Ú. E.]
Hórák: A görög mitológiában Zeusznak (rZeusz/Jupiter) és Themisznek, a törvény istennőjének leányai; az révszakoknak és az évszakok váltakozásában megnyilvánuló természeti rendnek, valamint az emberek és az istenek közötti harmóniának a megszemélyesítői (Hésziod. Theog., 90111). Az életet átszövő, alapvető léttörvényeket megtestesítő többi görög sorsistennőhöz, a Moirákhoz (rMoirák/Párkák) és a Khariszokhoz (rKhariszok/Gráciák) hasonlóan ők is hárman vannak: Eunomia, a törvényesség, Diké, az igazságosság (rSzűz csillagkép), és Eiréné, a béke istennője (rhárom). Eredeti feladatuk az emberi élet szabályozása és az egyenletesség biztosítása volt; ebben a funkciójukban vállalták az rOlümposz felhőkapuinak őrzését, valamint Héra szekerének és lovainak gondozását (Hom. Il., V. 749–751). A Hóráknak a vegetációistenségekkel való összefüggését jelzi, hogy alakjukban a görögök eredetileg a tavaszt (Anatolé), a nyarat (Thalló) és az őszt (Karpó) tisztelték. Theokritosznál az isteni bőkezűség jelképei; ők teljesítik az emberi vágyakat: „leglassúbbak



az istennők közt, ám a halandók / vágyait ők töltik be, a mindig bőkezű Hórák!” (Szürakuszai asszonyok Adónisz ünnepén, 104–105). Ezt a
funkciójukat igazolja, hogy a költők „növelő”-nek, „sarjasztó”-nak és „gyümölcsöztető”-nek nevezik őket, gyakran az aratás és a megfelelő, az alkalmas idő megszemélyesítői. Az antik vázaképeken többnyire méltóságteljes, hosszú ruhás lányokként ábrázolják őket, kezükben mindig az adott évszakra jellemző virágokkal, gyümölcsökkel. • A barokk korszakban alakjuk mind a költészeti, mind az ikonográfiai hagyományban összeolvadt a báj és a kellem képviselőivel, a Gráciákkal. Ezt az összeolvadást mutatja Berzsenyi Dániel egy verse (A’ Múzsához II.), ahol a Múzsát kísérő Hórák a halhatatlanság, a béke és a nyugalom, valamint a báj megtestesítői: „A’ szökő Hórák mosolyogva lengnek / Büszke hullámin magas énekednek.” [A. D.]
horgony: A vízi járműveket rögzítő fémeszköz a remény, a hűség jelképe. Mivel a tengerész utolsó oltalma, a tengerjáró népeknél a biztonság, a jó szerencse jele. A vízzel szemben a föld szilárdságát fejezi ki, átvitt értelemben a léleknek azt a részét, amely az élet, az érzelmek viharában is megnyugvást talál. Formája miatt lehet árbocos hajó: az oltalmazó nőiséget jelentő hajótest és a férfiasságot jelentő fallikus árboc egysége. • Egyiptomban az élet árbocra tekeredő kígyója még inkább hangsúlyozza a horgonynak ezt az értelmét. • Az antikvitás tengeristeneinek, elsősorban Poszeidónnak (rPoszeidón/Neptunus) az attribútuma. Római érméken delfinnel együtt ábrázolva a „Festina lente!” (Lassan siess!) illusztrációja. A horgony itt a stabilitás, a visszahúzó erő, a rdelfin a gyorsaság, együtt pedig az arany középút eszményének kifejezői. A horgony Ankara szimbóluma (gör. anküra ’horgony’); a város a nevét egy ott talált legendás horgonyról kapta. • A kereszténységben újabb értelmet nyer: Pál apostol zsidókhoz írt levele nyomán a lélek horgonya a hit: „erős támaszt kaptunk, mi, akik arra törekszünk, hogy az előttünk levő reményt megragadjuk. Lelkünk biztos és szilárd horgonya ez” (Zsid 6,18–19). Mint a feltámadás, a megváltás reménye jelenik meg az ókeresztény művészetben síremlékeken, katakombákban, ékszereken. A hívek titkos ismertetőjegye volt, mert a horgonyban allegorikus, rejtett keresztet láttak, így az – főleg egy keresztrúddal kiegészítve – a keresztszimbolika részévé vált (rkereszt). A delfinnel ábrázolt horgony Krisztus kereszthalálát jelenti.



Horgony alakú kereszt delfinnel, valamint horgony alakú kereszt galambokkal és halakkal (ókeresztény kámeák).
Attribútuma Szt. Kelemen pápának, akit 101-ben horgonyhoz kötve fojtottak vízbe, és Mürai Szt. Miklósnak, aki tengeri viharból mentett ki egy hajót. A három teológiai erény közül a Reményt fejezi ki.
Hendrik Goltzius–Jacob Matham: A Remény (XVI. sz. vége–XVII. sz. eleje, Bp., Szépm. Múz.).
rhajó/bárka, rkikötő [L. A.]
horogkereszt: rszvasztika/horogkereszt
Hórusz: Az egyiptomi hitvilágban sólyomként vagy sólyomfejű emberként szereplő isten, akit kiterjesztett szárnyú napkorong is szimbolizálhat. Ozirisz (rOzirisz/Szarapisz) és rÍzisz fiaként apja megbosszulója, rSzéth, a



gonosz erők istenének legyőzője. Ő az isteni rgyermek, az apa–anyagyermek hármasság beteljesítő része: „Osziriszt a kezdetnek, Isziszt az átvevő elemnek, Hóroszt pedig a beteljesülésnek kell tekinteni” (Plut. Iszisz és Oszirisz, 56) (rhárom). Ozirisz utódaként az uralkodói hatalom legfőbb pártfogója; a fáraók Hórusz örökösei, védelmezettjei, pl. Khephren fáraó szobrán a tarkóján álló Hórusz-sólyom védelmezően terjeszti ki szárnyát a fáraó feje fölé (Kr. e. 3. ée.) (rsólyom). • Más mítoszváltozat szerint rRé napisten fia, egyik elnevezése: Ré-Harahti, s a gizehi rszfinx Harmahiszt, a horizonton levő Hóruszt, a felkelő napistent jeleníti meg. Hórusz a rkrokodil és rvíziló formájában ábrázolt ellenséges erők, a napisten ellen támadó negatív hatalmak leküzdője, általánosabb értelemben véve a sötétség erőivel harcoló világosságisten, akinek két szeme a Nap és a Hold (Plut. Iszisz és Oszirisz, 52). • Az antikvitásban Apollónnal azonosították (Hérod., II. 143–156) (rApollón/Apollo). Plutarkhosz is a Nap körforgását irányító erőként jellemzi (Iszisz és Oszirisz, 61). • A Harpokratész (’Hórusz, a gyermek’)-ábrázolások az ujját száján tartó, meztelen fiúként ábrázolják; ebben az értelemben a titok őrzője, a hallgatás istene (rujjak). A Harpokratész-szobrocska a néphit szerint állatharapások ellen véd. [Ú. E.]
hullám: A vízfelszín mozgása; a folytonos változás, az illúzió, általában a passzív alapelvek szimbóluma, mivel idegen erőtől ered. Passzivitása ugyanolyan veszélyes, mint az öntudatlan cselekvés. A vihar által felkorbácsolt hullámokat kapcsolatba hozzák a mély vizek sárkányaival is (rsárkány). • A kínai jelképrendszerben a rjin és jang-ábra két alapminőséget elválasztó íve hullám formájú. A hullámok rajzolatát követik az egyik leghíresebb japán kert, a kiotói Ryoanji-templom kőkertjének gereblyével alakított motívumai is (rhomok). • A görög mítoszokban a Néreiszek, Ókeanosz unokái személyesítették meg a tenger megszámlálhatatlan hullámát (rnimfák). Együtt úsztak a delfinekkel, idejüket fonással, szövéssel, énekléssel töltötték, miközben hajuk szabadon lebegett a vízen (rsellő). A görög képzőművészet egyik gyakori díszítőeleme a – neolitikus idők óta ábrázolt – meander. A görög szirtaki tánc is stilizált hullámként fogható fel. • Az irodalomban pl. a rfolyó hullámai az állandó mozgás, a folytonos életfolyamat kifejezői (József Attila: A Dunánál) (rDuna és Tisza). Virginia Woolf Hullámok c. regényében az egyén élete a hullám, amely megtörik a parton és elvész, míg a rtenger, azaz az élet örök. rvíz [P. I.]



hunok: rAttila
Hunor és Magyar: rAttila, rcsodaszarvas
hús: rtest/hús
I
Iaszón: raranygyapjú, rargonauták
íbisz: Meleg éghajlatokon élő gázlómadár. Egyszerre szoláris és lunáris szimbólum. A bóbitás íbiszt szoláris, de hajlott csőre miatt lunáris állatnak is tekintik. Vízimadárként lunáris jelentése dominál; néha félholddal a fején ábrázolják. • Az egyiptomiaknál a lélek, az állhatatosság, a gyász és a bölcsesség madara. Thot istent, az írás feltalálóját, a bölcsesség istenét íbiszfejű emberként ábrázolták; a lélek alvilági mérésekor ő jegyzi fel az ítéletet.
Thot, az írás istene (részlet a Halottak Könyvéből, Hanufer-papirusz, XIX. dinasztia, London, British Museum).
• A hellenizmus korában Hermész, később Hermész Triszmegisztosz megtestesítője (rHermész/Mercurius). A hegyes csőrű íbisz a gyakorlati észt jelképezi, okossága azonban azt sem zárja ki, hogy ezoterikus ismeretek felé forduljon. Plutarkhosz ismerteti azt a hiedelmet, amely a halált hozó hüllők megölőjének tartja. Mivel meg tudja tisztítani önmagát a kígyók mérgétől, a tisztaság, az egészség és az ártatlanság jelképének tekintették. A papok ott végezték a tisztulási szertartásokat, ahol íbisz ivott (Iszisz és Oszirisz, 75). • A keresztény értelmezést tükröző Physiologus ezzel



szemben tisztátalan állatnak tartja: úszni nem tudván, Isten tiszta igazságába nem tud lemerülni. rmadár [K. J.]
ibolya: Mérsékelt égövi, apró, illatos virágú évelő növény. A rejtett erény és a szépség jelképe. • Mivel egyike az első tavaszi virágoknak, a görögöknél a föld újjáéledésének szimbóluma (révszakok). rPerszephoné/Proserpina elrablásának helyén ibolyák fakadtak. Adónisz virága; a rómaiak sírokat díszítettek vele. A Kübeléről és Attiszról szóló mítosz szerint a megcsonkított rAttisz kicsorduló véréből ibolyák nőttek, amelyek az élet s a tavasz visszatérésének szimbólumai lettek. • A keresztény szimbolikában illata és rlila színe miatt vált az alázatosság kifejezőjévé, rSzűz Mária egyik attribútumává. Jelölheti az Isten fiának alázatát is, aki emberi alakot öltött, hogy megválthassa a világot, valamint utalhat szenvedéseire és mennyei királyságára is. A rháromkirályok imádása, a gyermek Krisztus és Szűz Mária ábrázolásain szerepel, ill. néha Krisztus keresztjének tövében is megjelenik. A középkorban gyógyító és mágikus hatást tulajdonítottak neki. Koszorúba fonva fejfájás és részegség elleni szerként használták. • A provanszál trubadúrköltészetben a hűség jelképe. rvirág [A. B.]
idő: Az alkotó és egyben a pusztító erő kifejezője. Haladását a különböző kultúrákban eltérően képzelik el: a ciklikus szemlélet szerint visszatérő, lunáris és női princípium (rHold, rkör). A lineáris, folytonosságot valló szemlélet viszont szoláris és maszkulin jellegét hangsúlyozza. • Indiában világteremtő elvnek tekintették: „Az idő nemzette ama eget és eme földet is. Az idő bocsájtotta ki magából mindazt, ami létrejött és aminek létre kell jönnie” (Atharva-véda, XIX. 53,5). Ciklikus szemlélet jelenik meg a jugatanban, amely szerint a Brahmá (rbráhman/Brahmá) élettartama alatt egymást követő nagy kozmikus világkorszakok (mahájuga) négy-négy fokozatosan hanyatló időszakból állnak (krita-, tréta-, dvápara, kali-juga). Az első, a krita-juga a legtökéletesebb korszak (raranykor); az utolsó, a kali-juga leteltével elpusztul a világ, majd újabb mahájuga veszi kezdetét (rkáosz és kozmosz). • Egyiptomban a végtelen idő a megszámlálhatatlant jelentette. Az örökkévalóság istenének, az időnek a jele a saját farkába harapó Uroborosz (rkígyó). • Az ókori görögök többféle időistent tiszteltek: a fordulópont, a döntő pillanat istene Kairosz (’alkalom’). Ábrázolásain tovasuhanó, fiatal, meztelen fiúként jelenik meg, aki vállán és sarkán



szárnyakat visel, s egy borotva élén mérleget egyensúlyoz; lelógó hajtincsénél fogva megragadható (rhaj). A megszemélyesített idő rKhronosz isten. A görög khronosz (’idő’) szó és Kronosz, az olümposzi nemzedéket megelőző főisten, az Égatya nevének hasonlósága miatt összeolvadt a két fogalom; Plutarkhosz már egyként emlegeti őket (rKronosz/Saturnus). A Kronosz-mítoszt – amely szerint felfalta gyermekeit – Szimónidész így alkalmazza az „egyesített” K(h)ronoszra: „az élesfogú idő / Mindent megemészt, az élőlényeket is.” Aión (gör. idő, kor; lat. Aeon) Khronosz titán fia, a végtelen idő megszemélyesítése. A kései hellenista és római korban a téli napforduló idején újszülött gyermekként tisztelték, de oroszlánfejű emberként, szárnyakkal és – akárcsak az egyiptomiak – saját farkába harapó kígyóként is ábrázolták. A különböző, fokozatosan értéktelenedő korszakokat a fémek szimbolikájával kapcsolták egybe: az aranykor az ártatlanság, a tökéletes harmónia időszaka, amikor Kronosz/Saturnus uralkodott. A második világkorszakkal, az ezüstkorral az ember megismerte a jót és a rosszat, s az ítéletet. A harmadik korszakot, a vaskort pedig a pusztulás jellemzi (Hésziod. Erga, 106–202; Ovid. Met., I. 89–150). • A bibliai teremtéstörténet első napja a Világosság és a Sötétség, a Jó és a Rossz szétválasztása (Ter 1,4–5). Ez az eredendő, két alapvető princípium ciklikus váltakozásából álló szent idő, míg a negyedik nap, a Nap és a Hold megteremtése, a lineáris, profán idő kezdete (Ter 1,14–15). A Biblián alapuló keresztény időszemlélet lineáris, azonban egyik irányban sem hosszabbítható meg, nem végtelen. A keresztény értelmezés két végpontot jelöl ki rajta: a teremtést és a beteljesedést; az utóbbit közvetlenül megelőző szakasz, a „végső idő” rJézus Krisztus második eljövetele, az Utolsó ítélet. E két pont közötti időtartam az idők teljessége, amely Isten ideje. Ezen belül következik be az „üdvösségtörténet”, amely Isten testet öltésével veszi kezdetét: „Beteljesedett az idő, és már közel van az Istennek országa” (Márk 1,15). A vég közeledtét így fogalmazza meg János apostol: „idő többé nem lészen” (Jel 10,6) (rapokalipszis). Az ember ideje a sorsa, az Idő Ura pedig maga Krisztus; a Pantokrator-ábrázolások e minőségére utalnak (rmandorla). • Az időhöz kapcsolódó antik képzetek a középkorban is tovább éltek. Pl. a Petrarca Trionfi (Az Idő győzelme) c. művéhez készült illusztrációkon az Idő allegorikus alakja időmérő eszközökkel, állatövvel és szárnyakkal, aggként vagy csontvázként látható (rállatöv, rcsont/csontváz, rhomokóra/óra). A következő attribútumokkal ábrázolják még az időt, ill. a következő tárgyak utalhatnak rá: rsarló/kasza, rkerék és kör, valamint



rkígyó. Az ábrázolásokon gyakorta feltűnő négy rszárny a négy évszakra, a tollak egy-egy hónapra, a három rarc pedig a jelenre, a jövőre és a múltra utal. Az időnek a görög Kairoszhoz kapcsolódó változékony, lunáris, ciklikus felfogása a reneszánszban az Alkalom és a szintén kerékkel vagy körrel jellemzett Fortuna azonosításához vezetett (rTükhé/Fortuna). Az idő mint ellenállhatatlan, romboló erő ábrázolásának ikonográfiai hagyománya a késő középkorban összefonódott az allegorikus Halál-ábrázolásokkal (pl. Bebo Károly: Pestis-oltár, XVIII. sz., Óbuda, Péter-Pál plébániatemplom). Attribútumaik fel is cserélődhetnek: a romboló idő gyakran jelenik meg kaszás csontvázként (a Halál figurájának kezében kasza és homokóra látható). A reneszánsz és barokk művészetben a reveláló időt ábrázoló alkotások a győzedelmes Igazság jelképei. A „Veritas filia temporis” (Az igazság az idő lánya) feliratú emblémákon a szakállas Időatya női alakot ölel magához védőn vagy emel a magasba (rfátyol/lepel). • Európában a XVIII. sz. végétől a véges, meghatározható keresztény időkép helyére a bizonytalanság, a megfoghatatlanság jelentései lépnek. Pl. Csokonai Újesztendei Gondolatok c. művében a mindenek fölött álló, megfoghatatlan hatalomként jelenik meg: „Téged szűlt e’ a’ Világ? / Vagy a’ Világot is te szűlted éppen?”, valamint az örök egység jelképe: „Óh Idő, te eggy Egész! / Nintsen neked sem kezdeted, se’ véged” (regy). Berzsenyi az antik hagyományra utal: „Óh, a’ szárnyas idő hirtelen elrepül, / S minden míve tűnő szárnya körül lebeg!” (A’ közelítő Tél). Ady kései költészetében a pusztító idő jelenik meg, amely a múlt értékeit tönkretévő háborús jelen: „Óh, hóhér Idő” (Tegnapi Tegnap siratása). Szintén a pusztulás, a halál képzete társul az időhöz a Csépel az idő c. versben. raggastyán, rspirál [R. G.]
iga: Súlyos teher hordását lehetővé tévő, az igavonó állatokra helyezett eszköz. Az engedelmességet és a megaláztatást jelenti. • Az indogermán népeknél a barátság és az összetartozás jelképe. • Rómában a rabszolgáknak és a leigázott katonáknak egy iga alatt kellett átvonulniuk – innen származik a magyar „leigázni” kifejezés –, a gyilkosok pedig úgy tisztulhattak meg bűneiktől, ha átmentek az iga (fagerenda), a tigillum alatt. • Az Ószövetségben az iga széttörése rIzráel engedetlenségére (Jer 2,20; 5,5), valamint az egyiptomi rabságra (Lev 26,13) utal. Az iga az Úr büntetése: „Igát ácsolt nekem, s gyötrő gondokkal övezte fejemet” (Siral 3,5). Az Óés Újszövetségben egyaránt előfordul a szolgálat jelképeként: pl. Ez 34,27;



1Tim 6,1. Jézus ekképpen utal a hitre: „Az én igám édes, és az én terhem könnyű” (Mt 11,30). • A költészetben ’szerelem’ jelentésben is szerepelhet: „hordjon hát igát nyakam, / igát, melynek édes fája van” (Carmina Burana, Nyár volt). rkötél, rlánc [N. K.]
ige: rszó/ige
íj és nyíl: Az íj a hegyes végződéssel ellátott nyílvessző kiröpítésére való hajlékony, húros fegyver. A spirituális megvilágosodás jelképe; a feminin (íj) és a maszkulin (nyílvessző) princípium egysége. Kozmikus szimbólumként az íj íve a Nap égi útját jelöli, a húr rögzítési pontjai Kelet és Nyugat. A nap-, az ég- és a villámistenek attribútuma. • A sámánrítusok ősi eszköze, pl. az íj egyensúlyozása a jósló, sorsjelző, igazságosztó szertartásokban játszott fontos szerepet. A sámánutazás egyik jelképe a repülő nyílvessző (rsámán/táltos). • A bráhmanizmusban az upanisad (’titkos tanítás’) szimbóluma, amely a bráhman (rbráhman/Brahmá), az örökkévaló, világfenntartó elv megértésének eszköze: „Íjad legyen az upanisad nagy fegyvere, / tedd nyílvessződül az imádságot reá, / feszítse meg Erre irányuló gondolatod, / és a cél Ez, a nem-múló bráhman legyen” (Mundaka upanisad, II. 2). • Kínában a fiúgyermek születését jelezte az
ajtóra függesztett íj (Pu Szu-ling: Előszó Lino-csej furcsa történeteihez). A
mongol népeknél apotropaikus jelentéssel bír a gyermek születésekor a jurta bejáratára függesztett íj és nyílvessző. • A görög-római mitológiában rErósz/Amor/Cupido, rApollón/Apollo és rArtemisz/Diana attribútuma; utal a Nap és Hold fénysugaraira, valamint az igazságosztó, büntető funkcióra (rNiobé).



Apollo és Diana (A. Dürer rézkarca, 1502).
• A Bibliában az Úr haragját, bosszúját jelzi: „Kilövöm rájuk minden nyilam. Éhséggel rakott csűr lesz majd az íj” (MTörv 32,23–24). A „nappal repülő nyilak” az égető sugarak (Zsolt 91,5). A profetálás erejére utal Izajásnál: „Mint a hegyes nyíl, olyanná tett” (Iz 49,2). Az Apokalipszis első lovasának kezében a pusztulást jelenti (Jel 6,2) (rApokalipszis lovasai). Pál apostol a gonosz tüzes nyilát említi, amelyet a hit pajzsával lehet elhárítani (Ef 6,16) (rpajzs). • Dante Isteni Színjátékában a világegyetem rendjének középpontja Isten: „a jelzett Rendnek célja s orma”, s mindenfelé „áramlik: az Ij erejével röpítve, melynek / minden vesszője megpihen a Jelben” (Paradicsom, I. 125–126). • A keresztény ikonográfiában a nyíllal megkínzott, kivégzett mártírok attribútuma, pl. Szt. Orsolya, Szt. Sebestyén (Hans Memling: Szent Orsolya vértanúsága, Szent Orsolya ereklyetartó szekrény egyik táblája, 1489, Brugge, Sint Jans-hospitaal; Mantegna: Szent Sebestyén, 1480, Párizs, Louvre), valamint a vadászat során véletlenül eltalált Szt. Egyed ábrázolásain látható.
Szent Sebestyén vértanúsága (XVII. sz.-i rajz).
A nagy középkori járványok idején a gyorsan terjedő betegségek, elsősorban a pestis jelképévé vált, ezért Szt. Sebestyénhez, majd a XVII. sz.-tól Szt. Rókushoz és Borromei Szt. Károlyhoz imádkoztak gyógyulásért. Az antik ’szerelem’ jelentéssel összefüggésben az Isten iránti szeretet szimbólumaként a nyíllal átlőtt lángoló szív Szt. Ágoston és Avilai Szt. Teréz attribútuma (Bernini: Szent Teréz extázisa, 1647–1652, Róma, Sta



Maria della Vittoria). • Az európai mitologikus tárgyú művészetben Artemiszt, a vadászat istennőjét gyakran ábrázolják íjjal és nyílvesszőkkel (Fontainebleau-i iskola: Diana vadászaton, 1550 k., Párizs, Louvre). Erósz/Amor íja és nyílvesszői a szerelem sebet ejtő és mindent legyőző hatalmát jelképezik, ennek megfelelően a szerelmi költészet gyakori toposza: „áldottak [...] az íj s a nyíl, melyektől sebet szereztem” (Petrarca: Áldott a nap); „Vagy te egészséges, én peniglen sebes / szerelem nyila miát” (Balassi: Altera inventio: Az fülemülének szól). Erósz ábrázolásain
jellegzetes attribútum az íj és a nyílvessző (Botticelli: Tavasz [Primavera], 1485 k., Firenze, Uffizi; Caravaggio: A diadalmas Amor, 1603, Berlin, Staatliche Museen). • A korai középkorban a rablóhadjáratot szervező nomád népek – köztük a honfoglalás kori, majd a X. sz.-i kalandozó magyarok – lovas-nyilazó harcmodora a kegyetlen pusztítást jelentette, amelyet a nyíl és íj biblikus példái révén Isten büntetéseként is értelmeztek. A tatárjárásra utalva ebben az értelemben szerepel Kölcsey Hymnusában is: „Most rabló mongol nyilát / Zúgattad felettünk.” A magyar hagyományban Hunor és Magyar fegyvere, a csodaszarvas-monda ábrázolásain jellegzetes attribútumuk (rcsodaszarvas). Mint harci eszköz Robin Hood és Tell Vilmos legendás alakjához is kapcsolódik. rNyilas csillagkép [Ú. E.]
Ikarosz: rDaidalosz és Ikarosz/Daedalus és Icarus
ikonosztáz: A bizánci szertartású templomok ikonokkal, aranyozott faragványokkal borított, általában három ajtóval áttört fala, amely a szentélyt elválasztja a templomtértől. A rajta ábrázolt képek összességével és egységével a keresztény Egyház tanításának teljességét jelképezi. Az oltárt magában foglaló szentélyt és a templomhajót elválasztó ikonosztáz arra a különbségre emlékeztet, amely az isteni valóság és a teremtett világ, az örökkévaló és a mulandó, a transzcendens és az immanens közt fennáll. Ugyanakkor össze is kapcsolja e két világot, a hívők szeme elé tárja ennek a Testnek a tökéletes ikonját, amelynek fókuszában rJézus Krisztus műve, az isteni ökonómia, az Istennek az emberhez való lehajlása áll. • Az ókeresztény időkben a szentélyt elhatároló korlát a Konstantinápoly központú keleti egyházban fokozatosan fejlődik oltárfallá (roltár, rtemplom). A VIII–IX. sz. ikonromboló hulláma után új korszak kezdődik fejlődésében. A XIV. sz. körül megjelennek a többsoros ikonosztázok, amelyek különösen Oroszországban válnak elterjedtté. Általános



felépítésük: a legalsó sor középpontjában, az oltárral szemben a kétszárnyú, ún. királykapu áll. Az elnevezés azt jelzi, hogy ezen az ajtón keresztül megy ki Jézus Krisztus Király az eucharisztia szentségében, a rkenyér és a rbor színében a hívőkhöz. A királyi ajtó fölött az Utolsó vacsora képe jelenik meg mint Krisztus Egyházának kezdete és fundamentuma. Arra is emlékeztet, hogy a királyi ajtó mögött az oltáron ugyanaz történik, ami Jézus Utolsó vacsoráján történt. Az ikonosztáz második sorában a legfontosabb keresztény ünnepek láthatók. A harmadik sor központjában a trónuson ülő, királyi öltözetű Krisztus Pantokrator áll, élők és holtak eljövendő bírája. Bal keze felől, imádkozó testtartásban, Keresztelő Szt. János, a bűnbánat prófétája, jobb keze felől pedig az Istenszülő, a bűnbánók közbenjárója látható, ugyanolyan tartásban. Ez a hármas ikonkompozíció a Deészisz, az ’imádság’ nevet viseli; Keresztelő Szt. János személyében az ószövetségi, rSzűz Mária alakjában pedig az újszövetségi egyház közbenjárását szimbolizálja. Kétoldalt az ugyancsak Krisztus felé forduló, imádkozó apostolok helyezkednek el. A negyedik sor közepét Istennek Szülője foglalja el, ölében a gyermek Jézussal. Kétoldalán az őt és a tőle született Megváltót előre hirdető próféták. A legfelső, ötödik sorban az egyik oldalon az ószövetségi ősatyák, a másikon a nagy egyházatyák láthatók. Az ikonosztázt minden esetben a Kereszt zárja le, rajta a megfeszített Jézussal, s ez az isteni szeretet csúcsát, teljességét hirdeti (rkereszt). [I. T.]
Ikrek csillagkép: Az európai asztrológia harmadik állatövi jegye, időszaka május 22.–június 21. Jele: .



Ikrek csillagkép (Giovanni della Porta: Della Celeste Fisonomia, Padova, 1623).
• A csillagkép antik eredeztetése Kasztór (Castor) és Polüdeiukész (Pollux), Zeusz ikerfiainak mítoszához kapcsolódott. Eszerint egyikük halandó volt, s halálakor a testvére úgy osztotta meg vele halhatatlanságát, hogy felváltva vagy az alvilágban, vagy az égen, csillagképként tartózkodtak együtt (Ovid. Fasti, V. 715–720) (rfáklya). A rMerkúr bolygó hatása alatt álló csillagkép, a négy elem közül a levegőhöz tartozik. A mozgékonyság, az ügyesség, a változékonyság jelképe. Az asztrológia az érdeklődő hajlam, az értelmi beállítottság, az alkalmazkodóképesség, negatív értelemben pedig a felszínesség, a csapongás tulajdonságait társítja hozzá. A zodiákus ember ábrázolásain a vállak és a felső kar befolyásolója. rállatöv [Ú. E.]
Illés: rpróféta/vates/szibülla, rszekér/kocsi
inga/függőón: Fonalra függesztett, a nehézségi erő hatása alatt álló pontszerű tömeg. Az ítélkezés, a mélabú és a halál szimbóluma. • Az egyiptomi halottkultuszhoz kapcsolódó ábrázolásokon az elhunyt lelke túlvilági élete elején bírálat alá esett, tetteit Thot és rOzirisz/Szarapisz mérlegelte. Az Óbirodalom idején Thot egyes reliefeken ingát tart a kezében (később a rmérleg töltötte be ezt a szerepet). • Babilonban a jóslások, varázslások kelléke volt: pl. a rossz szellemektől, betegségektől, szerencsétlenségektől védelmező erőt tulajdonítottak neki, valamint asztronómiai megfigyeléseknél használták. • A görögöknél és a rómaiaknál az ingát és anyagát, az ólmot mágikus fémként tisztelték, amely megvédi az embert a csapásoktól, ezért az inga apotropaikus jelentéssel bírt; védő amulett szerepét is betöltötte (rólom). • Az Ószövetségben a „pusztaság mérőónja” az Úr ítéletét jelzi (Iz 34,11). Ámosz próféta is ebben a jelentésben használja: „lemérem népemet, Izraelt mérőónnal, és többé nem kegyelmezek neki” (Ám 7,8). • Az irodalomban is megjelenik szimbolikus értelemben. Az inga az égi lelket és a földi testet egyesítő ember képeként szerepel Csokonai költészetében: „Csillagok közt hordnak aetheri szárnyaim, / De a sír partjára húznak ón lábaim; / Az ég s a főld között függök utóljára, / Én, angyal meg állat, vagy csak por meg pára” (Halotti versek). E. A. Poe-nál kivégzőeszközként jelenik meg; olyan bárd, amely lengései által óráról órára közelebb ér az áldozat szívéhez (A kút és az



inga). Umberto Eco A Foucault-inga c. regényében az apokaliptikus éjszakán kap szerepet: „Együtt forgunk mind az Inga alatt, mert odafönn, ahonnan függ, azaz gondolatban meghosszabbítva a huzalt, fel egészen a legmesszibb galaxisokig, az ott a mindörökre mozdulatlan Szilárd Pont. A föld forog, de ez a pont, amelybe a huzal kapaszkodik, a világegyetem egyetlen szilárd pontja.” Itt az abszolút tudás jelképe, általa egy titkos térkép segítségével megtalálható a Föld azon pontja, ahonnan irányítani lehetne a világot. rközéppont [N. K.]
Innin/Istar/Astarta: A sumer, majd a babiloni és asszír mitológiában a termékenység, a szerelem és a háború istennője. Alakja eredetileg a vegetáció, a rgabona/búza és a nád termésének bőségét, évenkénti újjászületését személyesítette meg (ez fejeződik ki A nagy égből a nagy föld felé... kezdetű sumer eposzban leírt, az Innin alvilági útját, halálát és feltámadását követő félévi föld alatti, félévi földi tartózkodást megszabó törvényben). Asztrális istenségként ő a rVénusz bolygó. Az Innin és Dumuzi (rDumuzi/Tammúz) pásztoristen szerelméről és nászáról szóló sumer epikus ciklusok a termékenységi kultuszok szent ünnepségeihez kapcsolódtak (A király Innin ágyán; Innin és Dumuzi az élet házában).
Tiszteletükhöz orgiasztikus szertartások, ill. a király és a papnő szent násza kötődött, amely az év kezdetét, az idő megújulását, valamint a közösség, a termesztett növények és az állatállomány termékenységét volt hivatott biztosítani (rszent nász). Innin kozmikus hatalom birtokosa; a természet, a világ lényegét megszemélyesítő termékenységistennő: „Apám az eget nekem adta, a földet nekem adta, / az istennő én vagyok, / mérhető hozzám bárki – bárki isten?” (Innin éneke önmagáról, a mindenség úrnőjéről). Azt, hogy az istennő az egyik legfontosabb természeti erő megszemélyesítője, maga az egész világot átható életerő, az élet fennmaradását biztosító termékenység jelképe, az Innin alvilágba szállását elbeszélő, sumer (A nagy égből a nagy föld felé...) és akkád nyelven egyaránt fennmaradt mítosz fejezi ki leginkább. Ez utóbbi szerint az istennő alvilági fogságával és halálával a földön megszűnt a szerelem, a nemzés és a születés, tehát maga az élet került veszélybe. Legfőbb attribútumai: az élet folytonosságát és a hatalmat jelző karika, a csillag, a rvirág, az állatok közül pedig a rgalamb/gerle és az roroszlán (rcsillag/bolygó, rkör). • Mitológiai funkcióinak és jelentéseinek azonossága révén a babiloni Istar azonosult a sémi Astarta istennővel, akinek kultusza ellen a júdeai monoteizmus



kialakulásakor a próféták felvették a harcot (Bír 2,13; 1Kir 11,5; 11,33). Baállal és Mardukkal együtt az idegen istenség, a hamis hit veszedelmét fejezi ki: „Ha szívetek mélyéről az Úrhoz akartok térni, távolítsátok el az idegen isteneket és Astartékat körötökből” (1Sám 7,3). • A hellenizmus korában Istar/Astarta rAphrodité/Venus és rHéra/Juno alakjával olvadt egybe. • Weöres Sándor Istar pokoljárása (Babyloni rege) c. versében
eleveníti fel az ókori keleti istennő alakját. Ebben a műben Istar maga az élet, akinek alvilági megjelenésével „a halottakba élet nyilallott”; az alvilágból való szabadulása, majd feljövetele pedig a feltámadás: „És majd fölkel Istar úrnő és majd fölkel és megindul, / nyomában az ifjak, lányok mennek a földúlt palotából.” ranyaistennő [Ú. E.]
írás/írásjel: rbetű/írásjel
irattekercs: rkönyv/irattekercs
Irisz: rnőszirom/írisz, rszivárvány
Istar: rInnin/Istar/Astarta
Iuventa: rHébé/Iuventa
Ízisz: Egyiptomi istennő, Ozirisz (rOzirisz/Szarapisz) nővére és felesége. Mítoszukban a férje holttestét kereső, majd a holttest darabjait összegyűjtő Ízisz a hitvesi hűség jelképe. Mivel a halál legyőzője, gyógyító varázserőt tulajdonítottak neki. • Plutarkhosz Iszisz és Oszirisz c. értekezésében a tudás és értelem megtestesülése, aki Osziriszt, a szent tanítást összegyűjti, elrendezi és átadja a beavatottaknak. Ezzel az értelmezéssel függ össze az a hellenizmus kori hagyomány, amely szerint Ízisz rHermész/Mercurius (azaz egyiptomi megfelelője, Thot, az íbisz alakban ábrázolt isten) vagy rPrométheusz lánya. Az anyaistennők általános vonásaival megegyezően a női termékenységet és az anyagi természetet is jelképezi: „Iszisz tehát a természet női és minden teremtést magába foglaló princípiuma” (Plut. Iszisz és Oszirisz, 53). Plutarkhosz platonista szellemű értelmezése szerint Iszisz a természet anyagi valója, a „Jó” (Oszirisz) után vágyakozik, aki a létezők magvait hinti el benne. Az egyiptomiak a földet Ízisz testének tekintették, amelyet a kiáradó Nílus (Oszirisz) termékenyít meg (rfolyó). Az „ezernevű”, „sokszínű” Íszisz a mindent magába fogadó, bármivé átalakulni



képes anyag szimbóluma. Nőalakként, fején szarvakkal (amelyek gyakran Hold- vagy Napkorongot fognak közre) ábrázolták, de rtehén is megjeleníthette. Attribútuma az ankh-kereszt, az élet jelképe (rkereszt). Nevének hieroglif jele a rtrón hieroglifa, amelyet az ábrázolásokon a fején is hordtak. Ez arra utal, hogy a gyermek rHórusz, a felkelő Nap istene Ízisz anyai öléből mint égi trónusból emelkedik fel. A Hóruszt ölében tartó, szoptató istennő az anyai szeretet példája (ez az ábrázolás a keresztény művészetben a Mária a gyermekkel-képtípusra hatott).
Hóruszt szoptató Ízisz (Kr. e. I. sz., Musei Vaticani).
Ízisz egyben valamennyi újszülött uralkodó sorsát oltalmazza, ő a trón gyakran szárnyakkal ábrázolt – védelmezője (rszárny). • A görögök a földdel, a termékenységgel való kapcsolata révén Démétérrel azonosították (rDémétér/Ceres). Az alexandriai görögök a tenger királynőjeként, a hajótöröttek megmentőjeként, gyógyító és megváltó istenségként is tisztelték. Apuleius Az aranyszamár c. regényében Isis a hellenizmus korának szinkretikus istenalakja, a legnagyobb istenség, „a természet anyja, minden elemek úrasszonya”, akinek alakjában minden vallás istene és istennője összegződik. Titkos misztériumában a tévelygés, a tudatlanság (rSzéth hatalma) alóli megváltást és a beavatás általi újjászületést és bölcsességet jelképezi. Meszomédész kozmikus nagyságát dicsőíti: „menny, csillagár és világ- / egyetem áld táncaival” (Ízisz-himnusz). • A római kori Serapis- (Osiris-) kultuszban az istennő Proserpinával (rPerszephoné/Proserpina) azonosult, és alvilági istennőként, Serapis oldalán a halál utáni újjászületés és az öröklét jelképe. Kultuszuk emlékei



más egykori provinciákhoz hasonlóan Pannóniában is fellelhetők: ilyen pl. a szombathelyi (sabariai) Isis-szentély. • Ízisz és Ozirisz alakját a XVIII. sz.-i szabadkőműves szimbolika elevenítette föl újra, amely egyiptomi misztériumokat is alkalmazott titkos szertartásrendjében. Terrasson abbé 1731-es Historie ou tirée des monuments anecdotes de l’ancien Egypte c. műve után számos egyiptomi tematikájú mű született, amelyek legismertebbike Mozart és Schikaneder operája: A varázsfuvola. Az istenpáros a felvilágosodás kori nemes eszmények, a Bölcsesség és a Szépség megtestesítője. A varázsfuvolát fordító Csokonai költészetében is fellelhetők egyiptomi utalások, pl. A szélhez és az Ízis és Oziris c. művekben: „De van a’ Bőltsek’ szívében / Ízisnek még temploma.” ranyaistennő [Ú. E.]
Izráel: Jákob neve, amelyet az Úr adományozott neki (Ter 32,28–29; 35,10). Ez a név Jákob tizenkét fia, azaz Izráel tizenkét törzse révén az ószövetségi „választott nép” elnevezésévé vált. A papi öltözék egyik része, az efod ékkövei Izráel törzseire utalnak (Kiv 28,9–10; 39,7); csakúgy, mint a rmennyei Jeruzsálem kapuja fölötti kövek (Jel 21,12) (rdrágakő). Halála előtt Jákob magához hívatja fiait, és megjósolja, mi lesz a sorsa Izráel tizenkét törzsének (Ter 49). A Ter 49,8–10 Júda szerepét emeli ki, hiszen a Júda törzséből való roroszlán maga Krisztus (Jel 5,5). • A tipológiai szimbolizmus a tizenkét törzset a tizenkét apostollal (rapostol) hozta kapcsolatba. Pál apostol szövetség-tipológiája szerint (Gal 4,23–27) rÁbrahám Hágártól született fia, Izmael az Ószövetség, a testi Izráel képviselője, míg a Sárától született Izsák az „ígéret gyermeke”, egy új szövetség, a lelki Izráel megalapozója. Pál apostol Izráel-tipológiája szerint a testi Izráel helyett a keresztségben megújított szövetség az alapja a hit általi kiválasztottságnak, azaz a spirituális Izráelnek (1Kor 10). rtizenkettő [P. I.]
Izsák: rÁbrahám
izsóp: Illatos gyógynövény, amelynek jelentése a testi-lelki megtisztulással kapcsolatos. • A zsidó megtisztulási, megszentelési szertartásokban fontos szerepet kap: „Hints meg izsóppal és megtisztulok” (Zsolt 51,9). Az áldozati szertartásoknál is használták: Mózes és Áron „Cédrusfát, izsópot és karmazsint” dob a tűzbe a vörös tehén feláldozásakor, hogy illatosítson és



megtisztítson (Szám 19,6). A leprás házat madárvérbe mártott izsópköteggel hintik meg, s „ha így elvégezték az engesztelést a házon, az tisztává lesz” (Lev 14,49). Szintén vérbe, a húsvéti áldozati bárány vérébe mártott izsópköteggel kenték meg az ajtófélfát és a szemöldökfát, hogy az így megillatosított és vérrel megjelölt ház a megszentelés pecsétjét hordja magán (rbárány/juh, rvér). • Mivel szorosan kötődik a húsvéti bárányhoz és feláldozásához, a keresztény felfogás a megváltás és a visszanyert ártatlanság jelképét látja benne. Ezért kapcsolják Krisztus, ill. Mária személyéhez, az alázathoz és a penitenciához. Utolsó versében (Psalmus 51.) a haldokló Balassi Bálint így fohászkodik az Úrisenhez: „Én rút, háládatlan azért, foghatatlan / Isten, hozzád kiáltok, / Tisztíts izsópoddal, irgalmasságoddal, / mert lá, ki nagy kínt vallok, / Hogy undok vétkemből megtisztulván belöl / légyek szebb, hogysem vagyok!” rgyógynövények [R. G.]
J
jádekő: A Távol-Kelet és Közép-, ill. Dél-Amerika gyakori féldrágaköve. Kínában már évezredek óta ismerik, dísztárgyak faragásához használják. Elsősorban itt alakult ki gazdag jelentésrendszere: a tökéletesség, a szépség, a jó szerencse kifejezője. A janggal hozták összefüggésbe: szoláris, császári, elpusztíthatatlan. Néha azonban a rjin és jang egyesült erejének megtestesítője. Az ősi kínai társadalomban a fennhatóságot és a hatalmat képviselte. A császári rpecsét a legrégebbi korok óta jádéból készült. A Tao Te kingben a vágyak sarkallta nagyravágyásra utal, az egyszerűség erényének ellentéte: „Ne légy értékes, mint a jade-kincs, / légy egyszerű, mint a kavics” (39). A taoisták istenvilágában Jü Huang sang-ti (’fenséges ős’) a „felséges jáde-császár”. A Jáde-vár a mennyek uralkodójának székhelye, a halhatatlanok lakása; az eget jádekorong szimbolizálta, szivárványos színei miatt. A Mennyek Ékszerének is nevezik. A közepén négyszögletes lyukkal átfúrt jáde a mennyek körét és a föld négyzetét jelenti, amely a Nap Ajtaja vagy a Menny Kapuja (rnégyzet) (rkör). Hittek benne, hogy megőrzi a fiatalságot, ezért a hosszú élet elixírjeként por alakban vagy feloldva fogyasztották jádekupából (relixír). A taoisták a lélek táplálékának tartották, amely a halhatatlanságot képes biztosítani. Védelmező erőt tulajdonítottak neki, ezért az előkelőségeket gyöngyökkel és jádelapokkal díszített ruhában temették el. A jáde (mint jang) konzerválta



a testet, míg a jin gyöngyök biztosították az újjászületést (rgyöngy). Ko Hung alkimista műve szerint, „ha a holttest kilenc nyílásába aranyat és jádét teszünk, megőrizzük a lebomlástól” (rarany, rtao). Jelképezi az röt magasabb rendű erényt (jóakarat, átlátszóság, visszhangosság, változatlanság, tisztaság) és Li-ki szerint a nemes erkölcsi minőségeket (jóság, előrelátás, igazságosság, simulékonyság, harmónia, őszinteség, jóhiszeműség). A tökéletes ember a jáde látásán, szemlélésén, érintésén, tudatos észlelésén és visszhangján keresztül lesz teljesen erényes. A kő ütésre elnyújtott, tiszta hangot ad, amely a tökéletes zenét szimbolizálja: ez a hang teremt harmóniát ég és föld között. Az udvari tisztségviselők jádéval kirakott övet viseltek, hogy megtartsa őket a helyes úton, a hűségben. A gyöngyként függő jáde az alázatosság, a díszítés nélkül metszett jáde a szűziesség szimbóluma. Ezernyi színe a „tízezer dolog”, maga a mindenség (rtízezer). Eredetéről több elképzelés létezik. Ezek egyike szerint hegy és víz hozza létre, mások szerint égi aktivitás, rvillámlás formálja meg. Ez a kozmikus megtermékenyítés képe a taoista alkímiában. • KözépAmerikában a lelket, a szellemet, a szívet vagy az ember központi magvát jelezte; emiatt a csonthoz hasonlították. Zöld színe miatt a vízzel, az élettel és a tisztasággal hozták kapcsolatba. Mexikóban élt az a szokás, hogy az elhunyt szájába jádéból készült kavicsot tettek. Egy Kr. e. VI. sz.-ból származó jáde temetkezési maszk a halottkultuszban betöltött jelentőségét bizonyítja (Firenze, Museo di Antropologia). [L. A.]
jaguár: Amerikában honos nagymacskaféle ragadozó. Közép- és DélAmerikában az állatok ura, az erő megtestesítője. A természetfeletti lényeket jaguár jelképezi, amelynek sokszor ember alakja van, vagy félig állat, félig ember formában jelenik meg. A legelterjedtebb amerikai mítoszkép egy iker- vagy testvérpárt ábrázol, s a pár két állata jaguár és rkígyó. A jaguárt a vulkáni működéssel, a hadikultusszal és a vadászattal hozták kapcsolatba. A maja kultúrában a Nap éjszakai aspektusának jelképe. Az aztékoknál a sötétség hatalmát képviseli a nap-sassal vívott harcban (rsas). Mexikóban az erdő szellemeinek üzenethozója. A délamerikai samanizmusban a sámán rokonszelleme vagy megjelenési formája. rállat/állatok [P. I.]
jang: rjin és jang



jantra: A hindu és buddhista ikonográfiában szereplő rmandala típusú geometrikus jel, amely háromszögekből, négyszögekből és körökből áll, s négy, kapuval ellátott rnégyzet övezi (rháromszög, rkör). Meditációs eszköz, amely a jógagyakorlatok és a meditáció során a tudati szintek összekapcsolódását, a világot működtető energiaközponthoz való eljutást segíti elő. Leggyakoribb formája az ún. Sri jantra, amely a lótusz/kör és négyszög alakú keretbe illeszkedő, egymásba kapcsolódó háromszögek geometrikus rendszere (rlótusz).
A jantra-ábra rkilenc háromszögből áll, amelyből öt lefelé (női princípium, joni jel), és négy felfelé irányul (férfi princípium, linga jel) (rfallosz, rvulva).
rszent nász [Ú. E.]
Janus: Kétarcú római isten. Neve boltozatos átjárót is jelölt, ő volt a városkapu, a városba való bemenetel és az útra kelés oltalmazója (rajtó, rkapu). Később átvitt értelemben mindenfajta kezdet istene lett, minden fontos vállalkozás, pl. a vetés és az aratás kezdete, a kereskedelmi utazások, a hadba vonulás az ő oltalma alatt állt. Az év első hónapját (Januarius) is róla nevezték el. Verrius etimológiai alapú magyarázata szerint Janus a Khaosszal volt azonos: jelen volt a világ kezdeténél is mint a megszerveződő világ ősoka (Ovid. Fasti, I. 103). Az istenek élén áll, ő a világrend őrzője. A Kr. e. IV. sz.-tól kimutatható szoláris értelmezésben



Apollónhoz hasonlóan a Nap istene, az ég kapusa (rApollón/Apollo). A két égi ajtó, a felkelő és lenyugvó Nap őre, a téli és a nyári napforduló irányítója. Lunáris hatalommal is bír: a holdhónapok kezdete is a befolyása alatt áll. A hónapok első napjait is neki szentelték (Macrobius: Saturnalia, I. 9, 8–16). A mondai itáliai raranykor királya, ő ismertette meg a civilizációt Latium őslakóival; a rZeusz/Jupiter által elüldözött rKronosz/Saturnus befogadásával bőséghez juttatta Itália lakóit (Verg. Aen., VII. 180). Livius szerint Numa Pompilius óta a háború és a béke jelképe: „...az Argiletum tövében a háború és a béke jelzésére egy Ianus-templomot emelt, amely kinyitva azt mutatta, hogy fegyverben áll a Város, bezárva azt, hogy körös-körül békességben éltek a népek” (Liv. I. 19). Az ősi kultuszt Augustus újította fel (Suetonius: A ceasarok élete, Az isteni Augustus, 22), az ő korában Janus és a Janus-templom bezárt kapuja a római világbirodalom által megvalósított örök béke szimbóluma lett. Ovidius így összegzi Janus szerepét: „Én a világmindenség rendjét egymagam őrzöm, / a jog – ajtókat tárni, bezárni – enyém” (Fasti, I. 119–124). • Janust kettős arcú, előre és hátra egyaránt tekintő, szakálltalan, ill. szakállas férfialakként ábrázolták. Napistenként kettős arcát a Nap és a Hold díszítette. Mások a két arcot mint az újévre vissza-, ill. előretekintés, az elmúlt, ill. az eljövendő idő szimbólumaként értelmezik. Kettős arcú ábrázolásából következik, hogy mindenféle ellentétpár jelképe is lehet (pl. test és lélek, jobb és bal, konzervatív és progresszív, nő és férfi) (randrogün/hermafrodita, rkettő). Attribútumai: a rkulcs és a rbot, az utazás jelképe. A római Palazzo Falconieri loggiájának férfi és női arcot egyesítő, ún. Janus bifronsábrázolásai a Nap és a Hold mozgását, az év- és a napszak szimbolikáját fejezik ki (F. Borromini, 1649). Az erények közül az Okosság (Prudentia) szimbóluma.



Janus-arc (metszet, 1621).
[Ú. E.]
játékkocka: Kocka alakú, oldalain 1–6 pontot jelölő, szerencsejátékokban használatos eszköz. Pontjainak számértékei különböző összesítésekkel, valamint különböző betűkhöz rendelve sokféle misztikus spekuláció alapjául szolgálnak (rbetű/írásjel, rszámok). Elsősorban a szerencse forgandóságának, kiszámíthatatlanságának jelképe (Rómában a legszerencsésebb dobás neve „Venus-dobás” volt). Ebben az értelemben jelenik meg pl. a Carmina Buranában: „Fortuna csatlósa, / a szeszélyes kocka” (Ki kockavetésben) (rTükhé/Fortuna). • A kockadobáshoz fűződő ’kezdet, megmásíthatatlan elhatározás, nagy döntés’ jelentést a Julius Caesarnak tulajdonított „Alea iacta est” (A kocka el van vetve) mondásból eredeztetik (Suetonius: A caesarok élete, Caesar, 32). Plutarkhosz szerint (Pompeius, 60) Caesar Menandrosz egyik komédiájából idézett 49-ben, a Rubicon folyón való átkeléskor („ám legyen elvetve a kocka”), s ez a polgárháború kezdetét jelentette. • Petőfi erre a jelentésre utal 1848 szeptemberében keletkezett Jőj el végre, valahára c. versében a haza sorsáról való döntés kapcsán: „És kockánk eldobva lészen / S vagy olajág vagy pedig kard / Lesz a magyar nép kezében.” Arany hasonlóképpen a sorsdöntő pillanatra vonatkoztatja: „Oh mert tovább e kétség tűrhetetlen, / A kockarázás kínját érzenünk” (Magányban). Mallarmé Kockadobás c.



művében a tökéletes dobás, a tizenkettes megcélzása az abszolútum elérését jelzi, amely a véletlen, a viszonylagosság egyetemes törvénye miatt bukásra ítélt vállalkozás. A kezdő tétel: „Kockadobás Soha nem törli el a Véletlent.” A zárósor – „Minden gondolat kockadobás” – a felülemelkedés megfogalmazása, az abszolútra vágyó, de a véletlennek alárendelt emberi cselekvés tudatosítása. Weöres Sándor Kockajáték c. költeményének felépítése a kocka forgásának játékosságát idézi: a négy versszakot az 1–4. sorok felcserélődései alkotják. rkocka [Ú. E.]
jég: A ridegség, a frigiditás, a törékenység és a változékonyság kifejezője. A szív keménységét, a hidegséget, a szeretet hiányát is jelenti, felolvadása pedig a szív megenyhülését. • Kínában a „megrepedt jég” kifejezés a házasulandó felekre utal, ahol a jégtörő a házasságközvetítő. • A keresztény szimbolikában a föld vizeire utal, ellentétben a Paradicsom kútjának élő és friss vizeivel (rkút). Apokaliptikus csapásként is szerepel: „Az égből mázsás szemekben jégeső zúdult az emberekre” (Jel 16,21) (rapokalipszis). • Dante Isteni Színjátékában a Pokol legalsó körében áll Lucifer az alvilági folyó, a Kókütosz jegébe fagyva – ez az Istentől, így a Naptól s a szeretettől való legnagyobb távolság, a szeretet hiánya (Pokol, XXXIV. 28) (ralvilág/Pokol). • A jégverés Vörösmarty Előszó c. költeményében a biblikus ’pusztulás’ jelentésben szerepel. Vajda János Húsz év múlva c. versében a jég az érzelem, a szenvedély kihunytát jelzi. Ady Zúg-zeng a Jégcimbalom c. versében a bűn, a romlottság jelképe. révszakok, rhó [A. B.]
Jeruzsálem: rmennyei Jeruzsálem, rváros
Jessze fája: Jessze (Isai, Izáj) Dávid király apja volt, akinek házából várták a Messiás születését (Iz 11,1–10). • Már Pál apostol a Megváltóra vonatkozó ószövetségi előképként említi: „Izajás meg azt mondja: Sarja támad Izájnak, aki a népek uralkodójává emelkedik. Benned bíznak majd a nemzetek” (Róm 15,12). A tipológiai szimbolizmusban ezt a jövendölést Krisztusra értették. A középkori keresztény ikonográfiában Krisztus származására utal. Az alvó Jessze ágyékából sarjadó rfa csúcsán, végső hajtásként, ágként ábrázolták Krisztust: „Én vagyok Dávidnak gyökere és sarja, a fényes hajnalcsillag” (Jel 22,16). Jessze fáját Jézussal a csúcsán az élet fájának is értelmezik.



Az Ótestamentum régi törzsén az új hajtás, az új gyümölcs Krisztus, Szűz Mária pedig, akinek testében megfogant, a Gyümölcsoltó Boldogasszony (rBoldogasszony). A gótikus művészet gyakori motívuma a Jessze fájaábrázolás, pl. a chartres-i és a reimsi Notre-Dame-katedrálisok üvegablakain.
Jessze fája-főoltár (XVII. sz., Gyöngyöspata, plébániatemplom).
rág/vessző [Ú. E.]
Jézus Krisztus: A keresztény vallás központi alakja, a keresztény hit foglalata: „békében élünk az Istennel, Urunk, Jézus Krisztus által. Általa jutottunk hozzá a hitben a kegyelemhez, amelyben élünk, és dicsekszünk a reménységgel, hogy az isteni dicsőség részesei lehetünk” (Róm 5,1–2). A Krisztus név epitheton, jelentése ’fölkent’, azaz uralkodó (héb. Messiás; gör. Khrisztosz) (rolaj). A transzcendens szféra, az Istenség érzékelhető testet öltése: „ő a láthatatlan Isten képmása” (Kol 1,15). Életét és tanait az Újszövetség kanonikus evangéliumai, valamint számos apokrif evangélium (pl. Jakab-ősevangélium, Tamás-evangélium) írja le. A halálát követő
években Pál apostol elméleti munkásságában már az egész emberiség – a benne hívők – Megváltójaként szerepel, aki Isten Fiaként a világtörténelem középpontjában áll. A keresztény világtörténelem kezdőpontja a Teremtés, csúcspontja Isten testet öltése, amely az Angyali üdvözlettel kezdődik (Lk 1,26–38), és Krisztus megváltó kereszthalálával (Mt 27,35–54), majd a feltámadását (Mt 28,6) követő mennybemenetellel (Lk 24,51; ApCsel 1,9) teljesedik be; zárópontja Krisztus második eljövetele, az Utolsó ítélet (Mk



13,26; Jelenések könyve) (rAngyali üdvözlet, rapokalipszis). • Krisztus a tipológiai szimbolizmus értelmezésében az „Új Ádám”, akinek megváltó áldozati halála és feltámadása az eredendő bűn eltörlése (1Kor 15,22) (rÁdám). Erre utal az az ábrázolási hagyomány, amelyen a rtudás fája keresztként jelenik meg (Pacino di Bonaguida: Lignum vitae, 1310 k., Firenze, Accademia). • Az ókeresztény korban – elsősorban Krisztus emberi és isteni voltának tárgyában – lezajló teológiai viták eredményeként megalkották a Szentháromság-dogmát, amely szerint az Atya, a Fiú és a Szentlélek egy szubsztancia, de három különböző személy (381: konstantinápolyi zsinat); valamint azt a tant, amelynek értelmében Krisztus isteni személyében egyesül az isteni és az emberi természet (451: kalkedóni zsinat) (regy, rhárom). Szt. Hilarius így összegzi himnuszában a Krisztusra vonatkozó szimbolikus toposzokat: „Te Ige az Úr szivéből, Út, Igazság és Ige, / Akit Jessze vesszejének, oroszlánnak olvasunk, / atyád jobbja, hegy és bárány, sarkalatos sziklakő, / vőlegény, Isten, galamb, láng, égi pásztor és kapu!” (Hajnali éneke Krisztus életéről) (rág/vessző, rbárány/juh, rhegy, rJessze fája, rjobb és bal, rJó pásztor, rkapu, rkő/szikla, roroszlán). • Jézus Krisztus alakjában a különböző korok más-más jelképiséget hangsúlyoztak. A korai és az ortodox keresztény művészetben megjelenő Krisztus Pantokrator (’mindenható’, ’mindennek ura’), valamint a román kori Maiestas Domini (’az Úr fensége’) ikonográfiai típus a világ Teremtőjének, Urának és Megváltójának isteni fenségét és királyi hatalmát hirdeti (a konstantinápolyi Hagia Sophia déli galériájában a Deészisz-mozaik Pantokrator-ábrázolása [XIII. sz. eleje]; Krisztus mandorlában, a SaintLazaire-székesegyház nyugati kapujának timpanonja [1120-as évek, Autun]) (rmandorla). • A gótika templomkapuzaton megjelenő, apostoloktól övezett Tanító Krisztus-szobrai a keresztény tan letéteményesének emberi vonásait emelik ki.



Tanító Krisztus-szobor (ún. le Beau Dieu, ’szép Isten’) (XIII. sz. eleje, Amiens, Notre-Dame-katedrális, nyugati főkapu).
Krisztus emberségének, jóságának hangsúlyozása a teológiában is megjelenik: „Az Úr nemcsak azért jött el hozzád, hogy vére ontásával megváltson téged, hanem hogy szavaival tanítson és példájával neveljen” (Clairvaux-i Szt. Bernát: De diligendo Deo). • A középkori fájdalmas Krisztus (vir dolorum, ’fájdalmak férfija’) ábrázolási típus Krisztus áldozatvállalására teszi a hangsúlyt, ezért oltárképként utal a misére, az egykori áldozat megjelenítésére az oltáriszentségben (rbor, rgabona/búza, rkehely, rkenyér, roltár, rszentségtartó). A keresztény teológia Krisztus megváltó tettének tipológiai előképeként értelmezi az Izajás könyvében olvasható „Az Úr szolgájáról szóló negyedik ének”-et (52,13–53,12). Ebben a Szolga, akinek szenvedése engesztelő áldozat az emberek bűneiért, a „fájdalmak férfija” (Iz 53,3).



Hans Memling(?): Fájdalmak embere (XV. sz., Esztergom, Ker. Múz.).
Krisztus a testi szenvedésekben és a halálban az emberiséggel közösséget vállaló Isten megjelenítője, az imago pietatis, Isten odaadó szeretetének jelképe (Grünewald isenheimi oltárának Keresztrefeszítés-táblája, 15121515, Colmar, Musée d’Unterlinden). Az ehhez az ikonográfiai témához kapcsolódó Ecce homo- („Íme az ember”: Pilátus e szavakkal mutatott a nép előtt a megkínzott Krisztusra) ábrázolás a legmélyebb nyomorúság és megaláztatás szimbóluma. Az ún. Arma Christi (’Krisztus fegyverei’) képtípus a Passióban szereplő tárgyakkal, a kínzatás eszközeivel: korbács, töviskorona, létra, vödör, három szög, kalapács, lándzsa, kötél, nádpálcára tűzött szivacs, játékkocka – övezi Krisztus alakját.



Arma Christi (fametszet, 1485).
A Krisztus színeváltozását és a feltámadást megjelenítő művek az Isten megtestesülésének és az anyagi világ fölötti hatalmának kifejezői (Krisztus színeváltozása, orosz ikon, XV. sz. vége, Novgorodi Állami Múzeum; Grünewald isenheimi oltárának Feltámadás-táblája, 1515 k., Colmar, Musée d’Unterlinden). Az Utolsó ítélet-ábrázolások világbírójaként a hieratikus fenség, a mindenhatóság jelképe (Hans Memling: Utolsó ítélet, 1471, Gdansk, Muzeum Pomorskie). E típus sajátos értelmezése jelenik meg Michelangelónak a Sixtus-kápolnában található Utolsó ítélet-freskóján, ahol Krisztus alakja a győzedelmes Nap, a Sol invictus antik eszmeiségét hordozza (1536–1541, Vatikán, Sixtus-kápolna) (rApollón/Apollo, rHéliosz/Sol, rMitra/Mithrasz, rNap). • Jézus Krisztus a modern korban elsősorban az igazságért és másokért szenvedő ember prototípusa. Ernest Renan Jézus élete c. regényében az önfeláldozást emeli ki; Bulgakov Jesuája az igaz ember megtestesítője (A Mester és Margarita); Csingiz Ajtmatov Vesztőhely c. regényében az embertelenség és a természet pusztítása ellen tiltakozó, fára feszített Avgyij Kallisztratov tragikus sorsában jelenik meg a krisztusi végzet. Nietzsche felfogásában az egyetlen keresztény: „csak Egy keresztény volt, az pedig meghalt a kereszten” (Az Antikrisztus, 39); keresztényellenessége Krisztus alakjának és szerepének végletesen negatív értelmezésében is kifejeződik: „...az »Isten a kereszten« átok az életre, annak jele, kívánatos az élettől való megváltás” (Az értékek



átértékelése. Hátrahagyott töredékekből). Adynál a – nietzschei értelemben vett – életteli pogánysággal szemben („Paraszt Apollónak termettem”) az életellenesség jelképe: „Megöltek az evangélisták, / Az életbölcsek, krisztusok” (A krisztusok mártirja). Kései költészetében a „legigazabb”, az emberszerető „drága Isten-Ember” jelenik meg (Volt egy Jézus), s a minden emberben eredendően meglévő emberséget, ártatlanságot jelképezi: „utunk a latrok útja, / Holott Jézusokként kezdtük” (Élünk vagy nem?). Krisztus alakja a művészsorsot is példázza: „Mert minden költők költője voltál, / Kiben istenien oldódtak meg / Legemberibb, legalázóbb igák” (A nagy Hitető). A lázadó típusaként is értelmezték; az igazságtalan világrenddel szemben álló, a kitaszítottak és szegények érdekeit képviselő forradalmárként (pl. József Attila: Lázadó Krisztus). Pilinszky a szenvedő (Ravensbrücki passió; Ismerem) és a szenvedésben megdicsőülő Istent jeleníti meg: „Mert megölhették hitvány zsoldosok, / és megszünhetett dobogni szive – / Harmadnapra legyőzte a halált. / Et resurrexit tertia die” (Harmadnapon). • Jung Aión c. művében: „Krisztus szemlélteti a mély-én archetípusát.” Teilhard de Chardinnél „Krisztus egyetemes életelv” (Az emberi jelenség, IV., Zárószó), valamint az ő értelmezésében vett evolúció csúcspontja. rAntikrisztus, rférfi és nő, rGrál, rhal, rkereszt, rseb, rSzűz Mária [Ú. E.]
jin és jang: A kínai kultúrában a világ rendjének szimbóluma, amely a lét keletkezésében szerepet játszó két őserőt ábrázolja. Az univerzumban uralkodó két ellentétes erő tökéletes egyensúlyát jelképezi: „...mind tartalmazza a hímet és nőt, / s a láthatatlan lehelet egybeolvasztja ezeket” (Tao Te king, 42) (rférfi és nő). • Ábrájuk egy hullámos vonallal kettéválasztott rkör, amelyben a középső válaszvonal hossza megegyezik a kör kerületének felével, s az egyes részek kerülete azonos a kör kerületével. Az egyik rész fekete (jin), a másik pedig fehér (jang). A jin rész tartalmaz egy jang pontot és a jang rész is egy jint, jelezve ezzel kettejük kölcsönös függőségét. Mindkét rész magában hordja a másik embrióját, ami kifejezi, hogy kizárólag maszkulin vagy feminin természet önmagában nem létezik, csak együtt, folytonos kölcsönhatásukban fordulhatnak elő. A két erőt a totalitás ciklikusan megújuló köre zárja magába, amely az ún. taj-ki ábra, a kozmogóniai alapprincípium szimbóluma. Egyes kínai hagyományok a jin és jang kettős elemét összefüggésbe hozzák a Ji king (Változások könyve)



ábráival. Ebben a jin jele két rövid vonal (--), a jangé pedig egy hosszú (–), s kettejük kombinációiból erednek a rtrigrammák és a hexagrammák.
A jin és jang nyolc trigrammától övezett, körbe foglalt egysége az ábra kozmikus jelentésére utal.
• Valószínű, hogy a jin eredetileg a rhegy árnyékos, északi oldalát jelentette, a jang pedig a déli, napos részét. A jin képviseli a ősi sötétséget, a jang teremtő fénye előtti állapotot. A jin az ősvíz, a passzív, a női, az ösztönös természet, a lélek, a mélység, az összehúzódás; a negatív, lágy és képlékeny princípium. Kifejezheti minden, ami a sötétséghez vagy a nedvességhez kötődik, így a fekete szín, a rföld, a rvölgy, a fa, az éjszakai, ill. a vízben vagy nyirkos helyen élő állatok, növények. A rHold is „a jin elem megtestesülése” (Li Taj-po: A Hajdani fényes Hold). A jang az aktív princípium, a fény, a szellem, a racionalizmus, a magasság, a kiterjedés; a pozitív, kemény és merev. Ábrázolhatja mindaz, ami világos, száraz vagy magas, így a hegy, a mennyek, a szoláris állatok, a madarak. Az állatok közül a rsárkány és a rfőnix, a virágok közül pedig a rlótusz testesíti meg együttesen a jint és a jangot. • Az ősi dualisztikus koncepció harmonikus egységként, teremtő erőként való értelmezésének tanát a Kr. e. IV–III. sz. fordulóján élt Csou Jang dolgozta ki részletesen. Jelentősége a zeneelméletben is alapvető: a világtörvényt megjelenítő pentaton zenei rendszer tizenkét különböző alaphangját is a jin-jang kapcsolódás elvével hozták összefüggésbe. regy, rkettő, rtao, rtojás [A. B.]
Jób: rseb



jobb és bal: Bipoláris szimbólumpár, amely minden kultúrában ellentétek vagy kiegészítő elemek kifejezője (rkettő). • A bal és a jobb kéz – biológiai funkcióból eredő – különbözősége szimbolikus jelentésben már az őskori sziklarajzok óta megfigyelhető. Ott a (jobb kézzel körbefestett) bal kéz ábrázolása gyakoribb (rkar/kéz). A lascaux-i „Nagy Galéria” állatábrázolásain az állatok jobb és bal oldali csoportját megkülönböztető színezéssel különítették el. • A távol-keleti kultúrákban a jobb és a bal egyaránt értékhordozó, nincsenek élesen szembeállítva, inkább egymás kiegészítőiként szerepelnek. Kínában általában a jobb a jang, az ég, az aktív, a maszkulin oldal, a bal pedig a jin, a föld, a feminin pólus jelképe (rjin és jang). A két oldal a különböző korokban eltérő előjellel hordozott a társadalmi hierarchiára utaló jelentést. Japánban a jobb a pozitív oldal, amelyhez a bölcsesség, a hit rendelődött. A balhoz a női elem, a Hold és a víz társul. Indiában a bal oldalról jobbra történő fordulás hordoz pozitív jelentést (ez Dél felé tekintve az északi féltekén a Nap mozgásának iránya). Az ezzel ellentétes, jobbról balra fordulás viszont kedvezőtlen (régtájak). • Az ázsiai samanizmusban a fekete színnel jelölt bal oldal az alvilág, a vörössel jelölt jobb oldal a felső világ (rsámán/táltos). • A görögök számára a bal oldal volt a szerencsés, míg a rómaiaknál a szerencsétlenséget jelképezte. • Az ókori közel-keleti, majd a keresztény kultúrában a jobb oldal a pozitív értékek hordozója: a szoláris, aktív, maszkulin. A bal viszont a negatív pólus, a lunáris, passzív, feminin oldal. • A két oldal jelentése a Bibliában is élesen elkülönül. Krisztust az Atya jobbján ábrázolják: „Azt mondja az Úr az én Uramnak: ülj jobbomra, és minden ellenségedet lábad alá teszem zsámolyul” (Zsolt 110,1; Mt 22,44). Az Utolsó ítéletábrázolásokon a jobb mindig a menny, a bal pedig a pokol oldala; ez a kompozíciós hagyomány is evangéliumi gyökerekre vezethető vissza: „A juhokat jobbjára állítja, a kosokat pedig baljára. Aztán így szól a király a jobbján állókhoz: Gyertek Atyám áldottai, vegyétek birtokba a világ kezdetétől nektek készített országot” (Mt 25,33–34); „Ezután a balján állókhoz is szól: Távozzatok színem elől, ti átkozottak, az örök tűzre, amely a sátánnak és angyalainak készült” (Mt 25,41). A Kelemen-féle homíliák (II. sz.-i keresztény gnosztikus iratok) szerint Isten jobbjával megment, baljával büntet. Ennek megfelelően a középkori misztériumjátékok menny és pokol megjelenítései, a templomkapuk Utolsó ítéletet ábrázoló timpanonjai és az azonos témájú oltárképek ikonográfiai programjai a két oldal szimbolikus megkülönböztetését követik. Hans Memling Utolsó



ítélet-oltára is a hagyományos jobb: rParadicsom, bal: ralvilág/Pokol elkülönítést követi (1471, Gdansk, Muzeum Pomorskie). Ehhez hasonlóan a jobb oldal valamennyi keresztény kompozícióban a pozitív, ill. a preferált személy helye. Pl.
a kassai dóm kapudomborművén (Keresztrefeszítés) Krisztus mellett a jó lator van a pozitív oldalon (XV. sz.).
Az ő lelkét az rangyal viszi magával, míg a bal oldali latorét az ördög ragadja el. • A keresztrefeszítés-ábrázolásokon a jobb oldal a Napé és az egyházat allegorizáló nőalaké (Eklézsia), a bal oldal János apostolé, a Holdé és a Zsinagóga nőalakjáé (rEklézsia és Zsinagóga). A gótikus kapuk jobb oldalán láthatók az okos szüzek, bal oldalán pedig a balga szüzek. A Kelet felé tájolt templomokban az régtájak szimbolikájával és a liturgikus elemekkel is összefügg a templom két oldalának jelentése: a hívek nézőpontjából a jobb a déli oldal, az ún. lecke oldal, a bal az északi, az evangéliumi oldal. • A két oldal szimbolikus jelentései a mindennapi élet terén és a keresztény liturgiában következetes hagyománnyá váltak. A papi és az atyai ráldás, valamint a kézfogás csakis jobb kézzel történhet. A legfontosabb magyar ereklye, a Szent Jobb katolikus tisztelete István király államalapító és hittérítő tevékenységéhez kapcsolódik (rkar/kéz). A jobb oldalon elfoglalt hely nemcsak a pozitív erkölcsi minőség kifejezője, hanem a társadalmi hierarchiában betöltött rangra is utal. A jobb a férfiak, a bal a nők oldala. A XVII. sz.-i halotti kultusz reprezentatív műfajában, az epitáfiumokon is megfigyelhető az oldalak hierarchiája: a keresztre feszített



Krisztus körül térdeplő, imádkozó alakok közül a férfiak a jobb, a nők a bal oldalon kapnak helyet.
Tárkányiné Rozsályi Kun Anna epitáfiuma (XVII. sz. eleje, Bp., MNG).
• Az európai politikai frazeológiában a jobboldalhoz a hagyomány, a stabilitás, a konzervativizmus jelentései kötődnek, míg a baloldal a hagyományok megdöntését, a mozgást, az újítást, a lázadást jelenti (az elnevezés a francia forradalmi konvent ülésrendjéből ered). [Ú. E.]
jogar: Uralkodói jelvény, általában rövid, díszes fémpálca. A kar meghosszabbítása, a hatalom, a tekintély, a felsőbbség, a királyi méltóság jele; összetörése a hatalomról való lemondás (rkar/kéz). Mivel férfias erőt jelképez, fallikus jellegű; alapjelentése a botéval és a buzogányéval rokon (rbot, rbuzogány). • Az asszír és hettita hagyományban a királyok szárnyas napkoronggal vagy sassal ellátott, ill. később a bizánci uralkodók világgömbben végződő jogara úgy értelmezhető, hogy a világ ura a világ középpontjában trónol, ő maga a lét tengelye, axis mundi, amely összeköti az eget és a földet (rgömb, rkör, rsas, rszárny). A világ oszlopait szimbolizálva a fentről kapott hatalom jelképe (roszlop). • Egyiptomban ostor vagy pásztorbot helyettesíthette (rostor/korbács). Az egyiptomi istennők mágikus jogara az akarat érvényesítésének örömét jelképezte. • Indiában a jogar előképe a vadzsra, Indra mennyköve, villám-jogara (rvillám). A mahájána buddhizmus egyik legnagyobb tisztelettel övezett istensége Vadzsradhara (’a mennykőtartó’) bódhiszattva. • A kínai jogart fából, ritkábban jádéból készítik, formája hajlított és fejjel ellátott bot.



Jelentése nem a hatalomhoz, hanem a jókívánságokhoz, az áldáshoz és a bot fallikus jelentéseihez kapcsolódik. • A görög és római hagyományban nemcsak a katonai hatalmat, hanem az igazságszolgáltatást is szimbolizálta. Olümpia templomának közepén a Pheidiasz mintázta Zeusz ült, bal kezében sasfigurában végződő jogarral (rZeusz/Jupiter). Rómában Jupiter, Junó és Kübelé attribútuma a jogar. • A kereszténységben az isteni hatalom, az igazság jele: „A trónod, Isten, mindörökké áll. Uralmad jogara az igazság jogara” (Zsolt 45,7). Maga Krisztus is jogar Isten kezében: „jogar sarjad Izráelből” (Szám 24,17). Krisztus is hordoz jogart: egyrészt a keresztet, a hit hatalmának jelét, másrészt a Passió-ábrázolásokon a kezében jogarként tartott rnád a kiszolgáltatottság, a földi gyötrelem jele (Mt 27,29) (rkereszt). Az arkangyalok – mint mennyei fejedelmek – szintén jogart tartanak a kezükben (rangyal). Gábriel jogara egy rliliom; Szűz Mária jogara liliomban végződik (Jean d’ Evreux: Szűz Mária a kis Jézussal, 1324–1339, Párizs, Louvre). Jogart tart a kezében a rhét szabad művészet ábrázolásán a Filozófia; néha az Igazság és az Állhatatosság allegorikus figurája; a Jó kormányzás megszemélyesített alakja (Ambrogio Lorenzetti: A Jó kormányzás allegóriája, Siena, Palazzo Pubblico). Csendéleteken, mint a világi hatalom kifejezője, gyakran szerepel vanitas-szimbólumként. • Az európai monarchiák jogarának prototípusa a római consulok jogara. A jogar végére hatalmi szimbólumot helyeztek, pl. a rómaiak sast. Az angol királyi jogaron egy országalma vagy gömb és kereszt, a francián liliom látható. • A magyar királyi jogar egyedülálló a középkori Európában: fegyvert idéző buzogányformája a keleti kultúrákban (pl. Perzsiában) használatos rövid nyelű, gömbben végződő hatalmi jelképekkel rokon. A kristálygömbbe vésett három roroszlán (X. sz.) szintén az uralkodói hatalom ősi keleti szimbóluma. A jogar tetejének díszítőeleme egy mágikus rcsomó.
Magyar koronázási jogar (X., ill. XII. sz., Bp., MNM).
[P. E.]
Jónás: rbálna, rhal, rpróféta/vates/szibülla



joni: rháromszög, rjantra, rvulva
Jó pásztor: A görög-római művészet ismert figurája a kriophorosz, a bárányt vállán vagy karján vivő rpásztor, aki a philantropia/humanitas kifejezője (rbárány/juh). • Az Ószövetségben Isten maga a népe pásztora, s pásztor volt a Messiás őse, Dávid király (Iz 44,28; Zsolt 23,1–5; 118). Az újszövetségi példabeszédekből ismert az eltévedt juhot megkereső és nyájához visszavivő pásztor (Lk 15,4–7; Mt 18, 12–14). A pásztor a „jó” jelzővel a Jn 10,1–14 alapján Jézus Krisztust jelenti. A János-evangélium jó pásztora bemegy az akolba, nevén szólítja a juhokat, kivezeti onnan őket, előttük jár. A juhok hallgatnak a szavára, ő pedig az életét adja értük. Ez a pásztor több, mint allegória; tartalmazza az ószövetségi jövendölések által megadott vonásokat, sőt Krisztus üdvözítő tettének jellegzetességeit is, amiért a „pásztor” krisztológiai címmé szilárdult, majd a hierarchiában a püspököt jelentette. Az 1Pt 2,25 szerint rJézus Krisztus a lelkek pásztora és felügyelője (episzkoposz): „megtértetek lelketek pásztorához és oltalmazójához.”
Jó pásztor, IV. sz., Róma, Museo Laterano.
• A motívum különösen gyakran szerepel a katakombafestészetben és a szarkofágokon: Krisztus a Jó pásztor alakjában kíséri a lelket a Paradicsomba vezető úton, és megóvja a démoni hatalmak támadásaitól. (Felismerhető a párhuzam a lélekvezető Hermész Pszükhopomposz antik elképzelésével; rHermész/Mercurius.) Ábrázolják nevelő pásztorként is, aki az üdvösségre neveli, tanítja a gyermekeket (Alexandriai Szt. Kelemen:



Paidagógosz, 1,7,53,2–3; 9,83,3–84,2). A pásztor alakja egyesül az Utolsó ítéleten a juhokat és kosokat elválasztó bíró alakjával (Mt 25,32), pl. a San Apollinare Nuovo mozaikján (VI. sz. eleje) (rjobb és bal). A Jó pásztorképek gyakran kölcsönzik az Orpheusz-ábrázolások ikonográfiai elemeit, amikor is a pásztor kezében nemcsak bot van, hanem az oldalán táska gyógyszerekkel, kezében pedig a Logosz hangját közvetítő pásztorsíp, a szürinx (IV. sz., Aquileia) (rOrpheusz). Galla Placidia mauzóleumának mozaikján (V. sz., Ravenna) a Jó pásztor bíborsávos tunikában ül juhai között paradicsomi tájban. Minden juh feléje fordulva várja szavát, kezében a fegyelmező bot helyett a győzedelmes keresztet tartja. • A Jó pásztor témája később is igen népszerű volt, de koronként más és más aspektusai kerültek előtérbe: a késő középkori és a reformáció jegyében készült alkotásokon a bűnbánatra esik a hangsúly; az elveszett bárány a bűnös ember, aki megtér. A barokk művészet az Efezusiaknak írt levél alapján összekapcsolta a pásztort és a tanítót (4,11), ezért a Jó pásztor-téma gyakran jelenik meg szószékeken. A XVIII. sz.-ban olykor a gyermek Jézust vagy Szűz Máriát is ábrázolják Jó pásztorként.
Szűz Mária mint Jó pásztor (rézmetszet, XVIII. sz., Szilárdfy Z. gyűjteménye).
[V. L.]
juga: ridő, rnégy
juh: rbárány/juh



Juno: rHéra/Juno
Jupiter: rZeusz/Jupiter
Jupiter bolygó: A Naprendszer ötödik bolygója. A hellenizmus kori asztrológiai modellben a Földet koncentrikusan övező ún. hét bolygó szférájában a középponttól számított hatodik bolygó. • A zsidó hagyományban a királyok csillaga; a Szaturnusszal való együttállása volt maga a „betlehemi csillag”. Az európai asztrológiában az egyensúly, a tekintély, a rend, a stabil fejlődés, törvényesség, a bőség megtestesítője.
Jele: . Áldásos hatásait a mennydörgés istenéről, Zeusz/Jupiterről alkotott elképzelés értelmében összefüggésbe hozták azokkal az esőt adó zivatarokkal, amelyek a földművelés számára fontosak voltak (reső). Mérete és helyzete alapján központi helyet foglal el a Nap körül keringő csillagok között. Mint „legfőbb jót”, a két káros bolygó, a Mars és a Szaturnusz közé helyezték, hogy azok „gonoszságát” ellensúlyozza és enyhítse (rMars bolygó, rSzaturnusz bolygó). A társadalmi legalitás, a gazdagság, az optimizmus és a bizalom megtestesítője. Régen mint a „nagy jótékonyt” emlegették.
Jupiter bolygó (Csízió, Kolozsvár, 1592, Bp., MTA Kézirattár).
• A kínai asztrológia legfontosabb bolygója, „az ég csillaga”, „év-csillag”, mivel tizenkét éves ciklusainak fázisaihoz kötődik a kínai rállatöv tizenkét eleme. • Az állatövi jegyek közül uralja a Nyilast, az igazság jegyét, és (a



rNeptunusz bolygó mellett) a Halakat, az emberszeretet jegyét. Az orvos- és a jogtudomány a fő hatóköre. A friss szellem, az okosság, a komolyság és a méltóság hatóerejét tulajdonították neki. A Jupiterhez tartozik a bizakodás, a nagylelkűség, az optimizmus, a béke és a boldogság állapota; negatív értelemben pedig a túlzott kiterjeszkedés, a nagyravágyás, a felelőtlenség. Az emberi szervezetben a vérkeringés és a máj működésével analóg. • Az alkímiában az asztrológiai Jupiter-jelet az antikvitás időszakában gyakran a réz ötvözeteire tették, az újabb alkímiában a középkortól azonban mindig az ónt jelentette. A Jupiter színe a lila, az ibolya, a bíbor. Drágakövei a topáz, az ametiszt és a zafír. rcsillag/bolygó [Ú. E.]
K
kacsa: Kínában és Japánban a hitvesi boldogság és a hűség, valamint a szépség szimbóluma. Gyakran a férfi és nő egységét, összhangját, a gácsérral együtt pedig a szerelmesek kölcsönös figyelmességét, a jó házasságot jelenti. A kacsa a jin (női princípium), míg a kakas a jang (a férfi princípium) (rjin és jang). • Egyiptomban Íziszhez kapcsolódik. • Egy görög terrakotta bálványon kacsához hasonló vízimadár látható, amely valószínűleg valamilyen anyaistenség ábrázolása (Pénelopé nevének egyik értelmezése is ’kacsa’, és ebben az értelemben erotikus jelentést hordoz). • A széles kacsaláb esetlen járásával a földhözragadtságot jelképezi. A kacsa sutasága az aszimmetriának, az egyenetlenségnek is jelképe. A magyar népmesékből ismert kacsalábon forgó kastély a gazdagság jele. • Villonnál a papság jelképe, amely éppoly kövér és buta, mint a kacsa. Ibsen A vadkacsa c. drámájában a hazug élet szimbóluma. Az Andersen-mese rút kiskacsájának (a voltaképpeni hattyúnak) „kacsatársai” a hétköznapiságot, a szürkeséget szimbolizálják (rhattyú). rmadár [P. E.]
kaduceus: rcaduceus
kagyló: Leggyakrabban a női nemi szervnek, az anyaméhnek, a női princípium alkotó erejének akvatikus szimbóluma (ranyaméh, rvulva). Általában a születést, a regenerációt, a beavatást, a szerelmet jelképezi. • A sámánöltözet kauri-kagyló-díszítése apotropaikus értelmű, a gonosz szellemeket távol tartó erőt reprezentálja (rruha, rsámán/táltos). • Kínában a gyászszertartások kellékeként a túlvilági jó szerencsére és a feltámadásra utal. A vizek hatalmát, a Holdat és a jint (rjin és jang) is megtestesíti. • A



görög-római mitológiában a szerelem istennője, rAphrodité/Venus születik kagylóhéjból (Botticelli: Vénusz születése, 1483–1485 k., Firenze, Uffizi). Aphrodité szívkagylón, a tengeri istenségek, Poszeidón és Galatea pedig delfinek vontatta kagylón utaznak (Raffaello: Galatea nimfa, 1511, Róma, Villa Farnesina), ezért fűződhet a kagylóhoz a ’tengeri utazás’ jelentés is.
Crispijn de Passe: Vénusz (XVI. sz. vége–XVII. sz. eleje, Bp., Szépm. Múz.).
A tritónok – Poszeidón (rPoszeidón/Neptunus) kísérői – trombitája a kagylókürt. A hellenisztikus világban a kagyló a szexualitást is kifejezi. • A korai keresztényeknél alakja révén szív-szimbólum, és utalhat a feltámadásra is. Emiatt használatos keresztelőkön is, ahol kagylóból hintik a szenteltvizet (Piero della Francesca: Jézus megkeresztelése, 1448–1450, London, National Gallery). Zarándokjelvényként id. Jakab apostol egyik attribútuma; a Santiago de Compostelába, a nevezetes spanyolországi Jakab-zarándokhelyre igyekvő zarándokok jelvénye szintén a kagyló, amely egyszerre vízmerítő eszköz és a Szent Sír, ill. Krisztus feltámadásának szimbóluma. A Salamancában található „Kagylós ház” falának kagylódíszítése arra utal, hogy a palota építtetője a Szent Jakablovagrendhez tartozott. Az egyházatyáknál rSzűz Mária attribútuma. Gyakorta ábrázolták Máriát háta mögött apszissal, amely felül kagylóként zárul (Botticelli: Madonna gyermekkel a trónon négy angyal és hat szent között, 1490, Firenze, Uffizi). • Boschnál a szexualitás jelképe (A Gyönyörök kertje c. triptychonjának középső táblája, 1503–1504, Madrid, Prado). A barokk emblematikában az isteni kegy elfogadásának jelképe a



gyöngyöt tartalmazó kagyló. • Rokokó elnevezése a francia rocaille ’kagyló’ szóból származik, és eredetileg a szalag- és növénydíszek kicsiny, kagylószerű hajlataira utalt. Ez a díszítő motívum látható az egykori budai Fehér Kereszt vendégfogadón is. • Verlaine A kagylók c. versében a szexualitásra utal: „Egyik piros: bíbora lüktet, / mint a lelkünk, vagy mint a vér, / mely egymás karjába röpített.” Weöres Sándornál hasonló értelemben szerepel: „hangyasereg bizsegett kagylóim kék-erü mélyén” (Xenia). Weöresnél a kagyló két fele a világ két felének együttesét is jelzi: „Gyöngyház kagyló két héja / A tenger és az ég” (Psyché; Ég, víz, föld). rgyöngy, rvíz [R. G.]
Káin: Az Ószövetségben Ádám és Éva első fia, földműves, akinek gabonaáldozatát – szemben öccse, rÁbel bárányáldozatával – az Úr elutasította (Ter 4,5) (ráldozás/áldozat, rgabona/búza). Ábel gyilkosa, ezért az Úr örök hontalanságra és bujdosásra ítéli. • Az újszövetségi értelmezésben Káin tettében a sátáni erő érvényesült: „Káin, aki a gonosztól való volt” (1Jn 3,12). Szt. Ágostonnál Káin, a természeti, anyagi ember a Sátán városát jelképezi, míg Ábel Isten városát (De civitate Dei). Az egyházatyák az áruló Júdás és a Krisztust megfeszítő zsidók előképének tekintették (rEklézsia és Zsinagóga).
Káin áldozata (falkép, XII. sz., Feldebrő, altemplom).
• A Kabbala szerint Káint a rkígyó nemzette, míg Ábelt Ádám: „Káin a gonosz szellemek fészke, azoké a szellemeké, amelyek a sötét régióból jönnek a világba” (Zóhár). • Byron Káin c. filozófiai drámájában



Luciferhez hasonlóan a hazugság és elnyomás elleni lázadás heroikus megtestesítője (rSátán/Lucifer). Hamerling Ahasvérussal azonosítja, hiszen a gyilkos megbélyegzettsége (Ter 4,15) a bolygó zsidóhoz teszi hasonlóvá (rbolygó zsidó). Baudelaire A romlás virágai c. kötetének Lázadásciklusában az egyik jelképes alak Káin (Káin és Ábel). Míg a jelenben a kitaszítottak típusa: „Káin faja, romlás, betegség / hajt a hazátlan vég felé”, addig a jövő lázadójaként: „Káin faja, törj az egekbe / és döntsd le Isten trónusát!” Vörösmarty az ősi vétekként, az emberi gonoszság példájaként említi a „Gyilkos testvér botja zuhanását” (A’ vén czigány), amely az emberiség reménytelen sorsának okozója. Ady Az ős Kaján c. versében „korhely Apolló”, a költő önnön romlását előidéző alteregója, „Pogány dalok, víg hajnalok” megtestesítője (Káin nevéből származik a „kaján” szó). [Ú. E.]
kakas: Szoláris madár, napistenek attribútuma, mivel hajnali kukorékolása a napfelkeltét jelzi (rfény/világosság és sötétség). A maszkulin alapelv, a hírnév madara, a fény, a rhajnal, az idő jelképe, valamint az éberségé és a figyelemé. A vörös kakas megvéd a tűztől, ugyanakkor a tűzvészre is utalhat: a lángokat a vörös kakas viszi egyik házról a másikra. Általános jelentése még a jóság, mivel úgy tartják, eledelét megosztja a tyúkokkal. • Kínában a jang (a férfi princípium) állata (párja a kacsa, a jin állata); tyúkkal együtt a vidéki élet örömeire utal (rjin és jang). A kakas és a szerencse fogalma gyakran egybekapcsolódik; az ábrázolásokon a jókívánság jele. Japánban a polgári erényeket, a bizalmat és az előre látható dolgok bekövetkezésének valószínűségét jelzi. Véd az éjszaka rossz befolyásaitól, ezért ajtókon ábrázolták. • A buddhizmusban a végzet szimbóluma. • Az antikvitásban rApollón/Apollo és rZeusz/Jupiter madaraként ’fény’ jelentést hordoz. Aszklépiosznak, az orvostudomány istenének is szentelték, azt tartották, hogy a kakas meggyógyítja a betegeket (rAszklépiosz/Aesculapius). Platón Phaidónjában Szókratész a halála előtt emlékezteti Kritónt, hogy áldozzanak kakast Aszklépiosznak (118). Mivel a kakas az evilági lét után egy új világ hajnalának fényébe vezeti a halott lelkét, lélekkísérő motívum társult hozzá, s így Hermésznek is attribútumává vált (rHermész/Mercurius).



Crispijn de Passe: Mercurius (XVI. sz. vége–XVII. sz. eleje, Bp., Szépm. Múz.).
Jelentésében (a gyógyító Aszklépiosszal, valamint az új nap jelzésével összefüggésben) előlegzi az újjászületést. • A rómaiaknál harcias, éber jellemvonásai folytán Mars, Mercurius, Priapus és Minerva szent állata. A kakasviadalok is ezt a jelentését hangsúlyozzák. Tavasszal Proserpinával, a természet megújulásával hozták kapcsolatba. Attiszhoz társulva szintén a tavasz termékenységét jelzi (rAttisz). Az abraxas-gemmákon látható keveréklény kakasfeje az új nap, a jelen kifejezője (rabraxas/abrasax). • Az európai néphitben a kakas kiáltásának szellemriasztó hatást tulajdonítottak. A germán elképzelések szerint a nappalt és éjjelt elválasztó kakas a túlvilág határának őre. A kelta hagyományokban is az alvilág isteneinek attribútuma; a halált a halottas ágy lábához kötözött kakas szimbolizálta. • A zsidó hagyományban a mátkapárt megjelenítő kakas és tyúkábrázolásnak a kakas termékenység-jelentése az alapja. A Talmud szerint az udvariasság képe, mert ő vezeti be urát, a Napot. • A kereszténységben a fény, az újjászületés, de egyúttal az ítéletre való visszatérés hírnöke. Az éberség, amely minden irányban körbeforog (szélkakas), hogy a gonosz erőit lesse, majd hangjával elűzze őket. A IX. sz.-tól van adat arról, hogy a templom tornyára fémkakast erősítettek. A hívők számára a kakas maga az igehirdető, aki az új hit felvirradását hirdeti, de jelentheti az igazak lelkét is, akik várják a hajnalt. Péter apostollal kapcsolatban az emberi gyengeséget és a bűntudatot jelzi (Mt 26,74–75).



A Szt. Péter árulására figyelmeztető kakas (római szarkofágdombormű részlete, III. sz.).
Az ókeresztény művészetben a Krisztusért küzdő keresztényekkel azonosítható (pl. az aquileai templom padlómozaikján ábrázolt küzdelem a kakas és a rteknős között Krisztus és a Sátán örök harca). Szt. Ambrus püspök Himnusz kakasszóra c. művében is megjelenik a kakas keresztény jelentése: „Kakas szaván remény fakad, s a szenvedőknek enyhület.” • A református egyház egyik jellegzetes jelképe, amely templomaik ismertetőjegyévé vált. • Chaucer Canterbury mesék c. művében a hivalkodást, a férfiasságot és a bátorságot jelenti. A franciák nemzeti identitásukat kötik a kakashoz; már a rómaiak összefüggésbe hozták a gallus ’kakas’ és a Gallus ’gall’ szavakat (a mai francia területeken szervezett római provincia neve Gallia volt). A nagy francia forradalom hadijelvényül választotta a kakast; ebben a francia nemzetet kifejező, harcos, valamint a sötétséget kukorékolásával elűző jelentés egyesül. rmadár [K. Zs.]
kalap: rsapka/kalap
kalapács: A germán házassági rítusokban Tór kalapácsa (pörölye), a Mjölnir, az áldás jelképe volt: „Hozzátok kalapácsomat / menyasszonyt megáldja, / helyezzétek Mjölnirt / hajadon ölébe” (Edda, Trym-ének, 30). Amulettként nyakban is viseltek kalapács formájú medált.



Thor, kezében a Mjölnirrel (Edda-illusztráció, XVIII. sz.)
• Az Ószövetségben Jeremiásnál Babilonra, az Úr büntető eszközére utal: „Kalapácsom voltál; harci fegyverem. Népeket zúztam veled össze” (Jer 51,20). • A kereszténységben Krisztus kínzóeszközeinek egyike. • A szabadkőműves ikonográfia jellegzetes eleme más kőműves eszközökhöz hasonlóan. A piramis vagy kocka alakú kő csúcsára helyezett bárd (rbárd/balta) vagy kalapács – ahogy az számos XVIII. sz.-i szabadkőműves dokumentumon látható – sokféleképp értelmezhető: felfogható úgy, mint a középpont, a titok, az ég megnyílása, azaz mint a beavatás, az öntudatra ébredés legfontosabb aktusa. • William Blake a fémöntés eszközeit az emberi szervezet fiziológiai felépítésével hozza kapcsolatba, s a kalapácsot a szív jelképének tekinti (Milton). • A kommunista jelképek elemeként a munkásosztályra utal. [Ú. E.]
kalász: rgabona/búza
kalmár: Figurája a materiális világhoz, a pénzhez és a gazdagsághoz kötődik. • A kereszténységben jelentése ambivalens. Jelképezi a híveket, akik szellemi javakkal, istenadta tehetségükkel kereskednek Isten dicsőségét szolgálva (a talentumokról szóló példabeszéd: Mt 25,14–26). A földi javak mértéktelen halmozása, ill. a vétkes dolgokkal kereskedő ember azonban bűnösnek számít. Ez vezet Tírusz (Iz 23,8) és rBabilon/Bábel



pusztulásához, mert „a föld kereskedői meggazdagodtak, határtalan fényűzéséből” (Jel 18,3). • A középkorban a kapzsiság és fösvénység megtestesítője. A középkori tabló egyik tipikus figurája az állandóan úton levő kalmár, aki Chaucer Canterbury mesék c. művének is egyik alakja. Vörösmarty Csongor és Tündéjében Csongor a hármasúton a Fejedelem és a Tudós mellett találkozik a Kalmárral is, aki a vagyon kézzelfogható hatalmát kínálja fel a boldogság forrásaként. rpénz [A. B.]
kaméleon: Meleg éghajlatokon élő pikkelyes hüllő, amely bőridegei irányításával hirtelen színváltoztatásra képes. Úgy tartják, hogy napsugárból és levegőből táplálkozik, ezért a négy elem közül a megszemélyesített Levegő attribútuma. • A keresztény jelképrendszerben a rSátán/Lucifer megszemélyesítője, aki különböző álruhákban jelenik meg, hogy megtévessze az embereket. Színváltoztatása miatt a Ravaszság megtestesítője. Alciati emblémagyűjteményében a szolgai hízelgés, talpnyalás szimbóluma: „Az ilyen álnok nem közönséges levegőt szív. / Minden öltözetet pusztít és utánoz, kivéve / a fehéret és az őszintét” (LIII. embléma). • Szatirikus értelemben a jellem hiányát jelzi, pl. Csehov A Kaméleon c. novellájában. Politikai állásfoglalásban és hitvallásban az elvtelen változékonyságra utal. rgyík [P. I.]
Kánaán: A Bibliában szereplő tejjel és mézzel folyó ország az ígéret földje, a bőség jelképe, ahová Isten Egyiptomból kivezette rIzráel népét (Szám 13,27) (rMózes). A pusztában – amely a belső megvilágosodás helyszíne (rpuszta) – való vándorlással szemben azonban a Kánaán földjén való letelepedés magával hozta az elpuhultságot, a hedonizmust, az igaz hittől való elhajlást, az ottani termékenységi kultuszoknak való behódolást is (Oz 9,10) (raranyborjú, rBaál, rInnin/Istar/Astarta). • A tipológiai szimbolizmus értelmezésében a két előre küldött kém által rúdon elhozott hatalmas szőlőfürt, a kánaáni bőség ígérete egyben a keresztfán függő Krisztus, az új szövetség előképe (Szám 13,24) (rszőlő). a Pl. Nicolaus de Verdun zománcképeiből (1181) készült XIV. sz. eleji szárnyasoltáron a kompozíció közepére helyezett keresztre feszítés kép alatt mint előkép látható a Józsué emberei által hordozott szőlőfürt (Klosterneuburg, Ágoston-rendi kolostor temploma).



Krisztus megkeresztelése a Jordánban – Két kém a kánaáni szőlőfürttel (Biblia Pauperum, 1330 k., Bp., Szépm. Múz.).
• Bod Péter Szent Irás’ értelmére vezérlő magyar leksikon c. művében
(1746) részletesen kifejti a Kánaán és a mennyország közötti kapcsolatot, ahová Isten vezérli az ígéret fiait (Zsid 11,8–17). Ahogyan Kánaánba sok megpróbáltatás árán jutott be Izráel népe, úgy életünk során is sokat kell harcolni a lélek ellenségei ellen, hogy a mennyei Kánaánt elfoglalhassuk (ApCsel 14,22). Kánaán, csakúgy, mint a mennyország, a megnyugvás helye (Jel 7,14–17; 21,4) (rParadicsom). • Petőfi A XIX. század költői c. versében a próféta-költő feladata a népet Mózesként az ígéret földjére, Kánaánba vezetni, amely ebben az értelemben a társadalmi és jogi egyenlőség utópisztikus jelképe (rpróféta/vates/szibülla). rEgyiptom, rméz, rtej [P. I.]
káosz és kozmosz: A ciklikus időszemléletet valló világképekben a világ teljességét, teremtés előtti és teremtés utáni korszakát, korszakait szimbolizálják. A káosz a világmindenség rendezetlen, belső törvények nélküli, teremtést megelőző állapota, amelynek ellentéte a kozmosz, a teremtés során megalkotott világrend, a szabályos törvények szerint működő univerzum. Míg a káoszt, amely lehet az élet előtti vagy utáni állapot, az oksági viszonyokat kizáró véletlenszerűség, sötétség, üresség vagy formátlanság jellemzi, addig a kozmosz az élet színtere, az egységes egészként működő, térben és időben behatárolt világmindenség képe. A kozmoszt a rend és a fény; tökéletesség, harmónia és termékenység jellemzi (rfény/világosság és sötétség). Létrejötte minden későbbi teremtés



archetípusa; az istenek példát adó alkotása; a cselekvés modellje minden lény számára. • A világ keletkezését vagy megteremtését elbeszélő kozmogonikus mítoszokban gyakran az első, kozmikus méretű ember testrészeiből jön létre a kozmikus rend, amely általában rhárom részre tagolódik (rkozmikus ember). A kozmikus rfa is ábrázolhatja a mindenség rendjét. Az ég az istenek és az igaz lelkek lakhelye (rParadicsom), a föld, a közbülső világ, az ember otthona, míg az alvilágban a gonosz lelkek és démonok szenvednek. Az ralvilág/Pokol káoszként is megjelenhet. • A világ létrejöttére vonatkozó legrégebbi koncepció az ősi Egyiptomból ismert. Eszerint az őskáosz neve Nun; a formátlan és rend nélküli világ, amely ősvízként vette körül a potenciális teremtő erőt, Atumot. Apóphisz sárkánykígyóval is azonosítják a káoszt: az összetekeredett kígyó a még manifesztálatlan energiák jelképe (rkígyó, rsárkány). Egy másik elképzelés szerint Nofertum, a rlótusz emelkedik ki a vízből, szirmai közt rejtve a napgyermeket, Rét, a teremtő istent (rRé). A káosz a kozmosz létrejöttével sem tűnik el: „Szétrombolom mindazt, amit teremtettem. A világ ismét káosszá válik, és végtelenség lesz, mint volt az idők kezdetén” (Halottak Könyve, 175). • A sumer kozmogóniai elképzelésekben a káosz a világtenger formájában ölt testet, mélyén minden létező ősanyjával, Nammuval. Ebből az óceánból emelkedik ki az isteni hitvespár (Ég–Föld) összefonódva, s kettéválásukkal indul meg a kozmogóniai folyamat (rszent nász). • A sémi mítoszok őstengerét Tiámat, a sötétség kígyója képviseli, amely az Enúma elis szerint Apszuval, az édesvizű tengerrel egyesülve hozza létre a kozmoszt. Az ugariti (föníciai) mitológia zavaros, sötét, parttalan káosza Jammun tengeri szörnyisten és rBaál isten harcának eredményeként adja át helyét a kozmosznak. • A bráhmanizmus egyik elképzelése szerint a kozmosz a sötétségben, a hő erejéből született (Rigvéda, X, 129,3). Vritra őskígyó testesítette meg a káoszt, amelyet Indra fejezett le, elvégezve ezzel a teremtés aktusát (X, 17) (roltár). Egy másik változat szerint a teremtés a káoszban lévő aranycsírával (hiranja-garbha) függ össze (rmag). A bráhmanizmus ciklikusságot valló világképében az 1000 mahájuga (nagy világkorszak) mindegyike rnégy világkorszakból (juga) áll (ridő). Az őskáoszból kiemelkedő világtojás Brahmának, a kozmikus rendszernek ad életet, amely világkeletkezések és -pusztulások a hanyatlás irányába ható láncolatát foglalja magában, s amely a mahájuga leteltekor, a világtojás pusztulásával differenciálatlan ősmatériává alakul vissza, s csak hosszú nyugalom letelte után kezdődik egy új kozmikus



világrend kialakulása (rbráhman/Brahmá, rtojás). Egyes iratok szerint Brahmá a világtengerből kiemelkedő lótuszvirágon jelenik meg (Satapatha bráhmana, II. 1,6; Brihadaranjaka upanisad, V. 5,1). A hinduizmusban ez a lótusz rVisnu köldökéből ered, amikor a teremtő isten a kozmikus kígyón pihen. A védák egy himnusza szerint a világ Purusa, az ősi ember kozmikus méretű testéből keletkezett (Rig-véda, X, 90) (rkozmikus ember). • A kínaiak szerint a káosz formátlan és kevert, homogén tér, a kezdet jelképe. A négy égtáj megjelenése a kozmosz kezdete. A teremtés során az ősanyag (csi) tiszta része éggé, zavaros része földdé változott, majd Pan-ku, aki a tojás alakú káoszban mindaddig csíraként létezett, testrészeiből létrehozta a világ alkotóelemeit. A Tao Te king szerint a rtao (’út’) az a teremtő-szervező princípium, amely a formátlanból született, és teremtő erőként, világtörvényként, az Ég alatti világ anyjaként tartják számon (25, 42). • Az antikvitásban a világra (keletkezésére és létére) vonatkozó nézetek alapkategóriái. A görög mitológia első létezője a Khaosz (’tátongó üresség’), az ősi, teremtés előtti üresség, vagy az elemek összevisszasága, a rend hiánya: „Elsőnek jött létre Khaosz, majd Gaia követte” (Hésziod. Theog., 116). Fizikai értelemben az üres, vagy az elemek rendezetlen sokaságával megtöltött teret értik rajta; mitológiai vonatkozásban az élő és az életteremtő kozmikus lét alapja: „Szült Khaosz és Erebosz lett gyermeke és a Sötét Éj” (Theog., 123) (réjszaka). A preszókratikus filozófia a káoszt a lét kezdetének tartja. Platón szerint a mindent magában foglaló természet, a dolgok szüntelen létrejöttének elve (Timaiosz, 50b,c), az elemek szétválásának helye. A sztoikusok az elemek végtelenül ritka állapotának tekintik. Teremtő princípiumnak tartják, amely elkülöníti egymástól az elemeket, noha önmaga nélkülöz minden elkülönülést. Anaxagorasz szerint a káosz a rendezetlen állapotú anyag. Arisztophanész őspotenciaként említi Madarak c. vígjátékában (391). Az antik materialisztikus nézetek, pl. az epikuroszi kozmogónia és többféle teremtésmítosz összeolvasztása figyelhető meg a római korban: „...egy arcú volt az egész nagy természet: chaos, így hívták: csak nyers kusza halmaz; csak tunya súly: egymásra sodort, s még össze nem illő magvai nem jól összetapadt tömegének” (Ovid. Met., I. 2–5). Ovidius Fasti c. művében rJanus kétarcú, teremtő princípiumként jelenik meg, amely mindent kitár és mindent elnyel: „Ősi való vagyok én, Chaos – egykor az én nevem ez volt – [...] Még a világos lég, tűz, víz s föld nem különült el, / S négy elem alkot együtt egy zavaros tömeget” (I. 103, 105–106). A római gondolkodásban ugyanakkor a



mélységgel és az alvilággal is azonosul: „S most kísérlek e rémes / helyre, Chaosra, a nagyra, e tág tér csönd-iszonyára” (Ovid. Met., X. 29–30); „Istenek, ó, holtak fejedelmei, hallgatag árnyak! / És te Chaos! s Phlegeton, te! ti néma vidékek az éjben!” (Verg. Aen., VI. 263–264) (rcsend). Seneca szintén a Hadészszal azonosítja a káoszt: a feneketlen világmélység, ahol minden összeomlik és elmerül (Thyest., 830–835) (rHadész-Plutón/Orcus, Dis). Marcus Aurelius az örökkévaló lineáris ridő fogalmával rokonítja: „Vedd észre, mily gyorsan elmerül minden a feledésben, az idő káoszában, amely végtelen ebbe az irányba is, abba is...” Az orphikusok a világtojás eredőjének tekintik a káoszt, amely önmagából szülte meg a világot (réjszaka, rszél, rtojás). Ugyanakkor itt is azonosulhat a rettenetes mélységgel. A neoplatonizmus az antik káosz-felfogás összegzését adja: ősegység, amelyből megjelenik és amelybe elmerül az egész lét. A végtelen és a határtalan keletkezés egyetemes princípiuma. Mindenható és arctalan, mindennek formát adó, de önmaga formátlan. Mind a görög, mind a római gondolkodásban a kozmosz a káosz ellentéte. Hérakleitosz egységesnek, plasztikusnak, harmonikusnak és nagyszerűnek nevezi. Platón számára „minden létezők között a legszebb” (Timaiosz, 29a), „az örök istenek alkotta szobor” (Timaiosz, 37c). Az ember példaképe, az eszményi társadalmi berendezkedés és az állam mértéke (Kritón). A kozmoszt értelmes, eleven lénynek fogja fel: a kozmikus lény és a kozmikus test tartózkodási helye (Timaiosz). • A Biblia az ősállapot bemutatásával kezdődik, amely más mitikus kozmogóniák káoszával mutat rokonságot: „A föld puszta volt és üres, sötétség borította a mélységeket és Isten lelke lebegett a vizek fölött” (Ter 1,1–3). Isten teljesen független a káosztól, megalkotja a káoszból a kozmoszt, a világot: „Mindenható kezed, amely a világot alaktalan anyagból formálta ki” (Bölcs 11,17). A káosz a Bibliában is az indifferens, az összes lehetőség tárháza, s a kozmosz létrejöttével sem szűnik meg, mivel világtengerként tovább él (róceán, rtenger, rvíz). Az özönvíz a káosz visszatérte. A kozmosz az Újszövetségben a világmindenség, a föld jelképe, minden teremtmény összessége (Jn 1,10; 1Kor 8,6; Kol 1,16). Időben behatárolt, kezdete van (Lk 11,50; Zsid 4,4; 9,25–27) és vége (Mt 13,40). • Az alkimisták a káoszt a prima materiának tartják (rősanyag). • A reneszánsz korától ismét megjelenik a „két kozmosz” tana, a világmindenségre utaló makrokozmosz és az emberi világot jelentő mikrokozmosz megfeleléseinek, összefüggéseinek eszméje (rköldök, rzene). A káosz és az alvilág kapcsolatára utal Goethe, amikor Mefisztót így



jellemzi: „Khaosz csodálatos fia” (Faust, I). • Shakespeare Othellójában a káosz a szeretet halála: „ha / Nem szeretlek, a káosz visszatér” (rErósz/Amor/Cupido). Berzsenyi Életphilozophia c. versében a halál, a megszűnés, a feloldódás szimbóluma: „a’ gigási Örök vár, / ’S chaoszában elmerít.” József Attila A Kozmosz éneke c. szonettkoszorújában a mikrokozmosz az egyén világa, a makrokozmosz a világmindenség tükre. A kozmosz az emberiség: „Minden világ a Mérhetetlen része, / Az isten is a Lelkek Egy-Egésze.” Vége a káosz visszatértét jelenti: „Ha bolygók és világok mind kihülnek, / minden atóm az ősbe visszahull.” • A pszichológia káoszon a tudattalant vagy az azt megelőző állapotot érti. Az emberi szellem vereségét jelképezi a létezés misztériuma előtt. Jung értelmezése szerint a kozmosz létrejötte mindig áldozattal jár. Feltétele az őseredeti energiából való részesedés és annak módosítása. Theomachia, az istenek harca kíséri. A rend a káoszból és a halálból születik: a változás nemcsak születés, hanem halál is; teremtő áldozat (ráldozás/áldozat, rapokalipszis). relemek, rmandala, rtemplom [K. J.; Ú. E.]
kapa: rásó és kapa
kapu: Két különböző terület közötti áthaladás és határvonal jelképe. Kozmikus szimbólumként a különböző régiók közötti átjárhatóságot jelzi (ég/menny kapuja, alvilág/pokol kapuja). A föld és a menny közötti átjárást számos mitikus világképben a Nap kapuja biztosítja. A kupolák és sátrak tetején látható kör alakú nyílás – a makrokozmosz és a mikrokozmosz közti megfelelést hangsúlyozva – a Nap kapuját jelképezi, amelyen a világ tengelye hatol át. Kelet és Nyugat kapui a világtemplom bejáratai, amelyeken égi útján a rNap reggel és este keresztülhalad (régtájak). Erotikus jelképként a nyíló kapu a csábításnak való engedést fejezi ki (rvár/kastély). A városkapu nagyobb egység, a vár, rváros elhatárolójaként az egész várost is reprezentálhatja; pl. az önállósodó római rdiadalív eredetileg kapuépítmény, a győzelmes bevonulás színtereként a város feletti, a főváros által az egész birodalom feletti hatalom kifejezője. A kapu kulcsainak átadása és a kapu megnyitása a meghódítás, a birtokbavétel aktusát jelképezi (rkulcs). Az ókori Keleten, a távol-keleti civilizációkban és a keresztény középkorban egyaránt szimbolikus jelentésük volt a gonosz behatolása ellen felállított kapuvédő szobroknak, amelyek isteneket, mitikus állatokat, őrző démonokat ábrázoltak. • Az ókori keleti mítoszokban az



égnek és az alvilágnak is kapuja van. Az alvilágba látogató sumer Innin istennő rhét kapun való áthaladása az élettől való megfosztás fázisait jelképezi (A nagy égtől a nagy föld felé) (rInnin/Istar/Astarta). • Az antik nézetek szerint az alvilágot szintén kapu zárja el, amelyen a temetetlen holtak nem juthatnak át, ezért kéri Patroklosz lelke Akhilleuszt, hogy temesse el: „...jussak Hadész kapuján túl” (Hom. Il., XXIII. 71). A rómaiak számára a Janus-templom kapuja nyitottan a háborús állapotot, zártan pedig a békét jelképezte (Liv. I. 19) (rJanus). • A Mithrasz-kultuszban az ég hét zónájának kapui az üdvözülés különböző szakaszaiba való áthaladást fejezik ki (rMitra/Mithrasz). • A taoizmusban a kozmikus kapuk működése a világegyetem öntörvényű működési rendjére utal: „Ég s föld kapui nyílnak-csukódnak, / nyugalmasak és békességesek” (Tao Te king, 10). • A zsidó hagyományban a városkapu az egész közösség számára szent hely, a királyok bíráskodtak itt (Péld 24,7); „Juttassátok diadalra az igazságot a kapuban” (Ám 5,15). A templomkapu a szent helyre való belépés szakrális jelentőségű helyszíne (rtemplom). A Pászka éjjelén kinyitott templomkapu az Isten és népe közti szoros kapcsolat, Isten szeretetének és gondoskodásának kifejezője. A gázai városkapukat helyükből kiemelő és hegyre vivő Sámson története (Bír 16,3) a tipológiai szimbolizmus értelmezésben a Pokol kapuit megnyitó Krisztusra vonatkozik. • Más mitikus képzetekhez hasonlóan a keresztény tanok szerint is kapu zárja el a mennyet a földtől. Az Édenkertből történő kiűzetés ábrázolásakor szintén kapu választja el a Paradicsomot (rParadicsom) a külvilágtól (Jan de Limbourg és testvérei: Bűnbeesés és kiűzetés a Paradicsomból, Berry herceg hóráskönyve, 1415–1416, Chantilly, Musée Condé).



Bűnbeesés és kiűzetés a Paradicsomból (fametszet, Kölni Biblia, 1478).
János apostol nyíló kaput lát az égen jelenéseinek kezdetekor (Jel 4,1). A’ mennyei Jeruzsálem falait tizenkét nyitott kapu díszíti, amelyeken Izráel tizenkét törzsének neve áll (Jel 21,12–14). Hans Memling Utolsó ítéletoltárán templomkapu jelképezi a mennyország kapuját, amelyen az üdvözültek haladhatnak át (1471, Gdansk, Muzeum Pomorskie). A Pokol kapujának leghíresebb leírása Dante Isteni Színjátékában a Pokol III. énekének kezdete. rJézus Krisztus jelképeként az üdvözülés egyedüli lehetőségét fejezi ki: „Én vagyok a kapu. Aki rajtam keresztül megy be, üdvözül” (Jn 10,9). Jézus tágas és szűk kapuról szóló példabeszéde az üdvözítő, igaz élet és a bűnös, kárhozatra vezető élet ellentétére utal (Mt 7,13–14). Az őskereszténység korában húsvét éjjelén virrasztással várták Krisztus eljövetelét, hogy hallhassák a feltámadott kopogtatását a világ kapuján, és beengedhessék. Szűz Máriát a Mennyek Kapujának is nevezték, mivel ő közvetítette Krisztust a világ számára (rSzűz Mária). Szimbolikus jelentéssel bír az ortodox templomok ikonosztázának ún. királykapuja is (rikonosztáz). Jan van Eyck egyik képén templomkapuba helyezte az rAngyali üdvözlet jelenetét (Angyali üdvözlet, 1441 előtt, New York, Metropolitan Museum). • A középkori liturgia bűnbánat-gyakorlatában a kapu különleges szerepet kapott. Hamvazószerda, a nagyböjt első napja – a nyilvános bűnbánat és vezeklés ideje – kezdetétől a vétkesek a nagyböjt időszaka alatt nem mehettek be a templomba, csak a kapuban állhattak, s a nagyböjt végén, nagycsütörtökön, bűneik megbocsátásakor a templom valamennyi kapuját megnyitva vezették be őket ismét; ez a jelképes aktus rÁdám és rÉva Paradicsomból való kiűzetésére, majd a Megváltó általi visszafogadására utalt. Mindez pl. német templomokban az ún. Ádámportálnál (Bamberg, Dóm, Adamspforte, 1200 k.) játszódott le. • A gótikus katedrálisok kapui ikonográfiai programjukban a kereszténység tanainak lényegét közvetítették a középkori szimbolikus ábrázolásmód nyelvén. A kapuk horizontális szintjein elhelyezett kapubélletszobrok bibliai alakokat, mártírokat jelenítettek meg (rapostolok). A kapuk szemöldökgerendái feletti orommezőkre eszkatologikus témák, pl. az Utolsó ítélet vagy Mária megkoronázása kerültek, amelyek tartalmi összefüggésben álltak a jövendőt, beteljesülést megelőlegező alsó szint alakjaival. rablak, rajtó [Ú. E.]



kar/kéz: Az egyik legkifejezőbb testrész; kapocs ember és külvilág között. A különböző kar- és kéztartások más-más jelentéssel rendelkeznek; a két testrész jelentései elválaszthatatlanok. Az őskori sziklafestményeken, Egyiptomban és a keltáknál a kéz kinyújtott ujjakkal a napkorongot és a Nap sugarait jelképezi, amely ugyanakkor mágikus védelmet is jelent. A felemelt karok általában nyitottságot, a kozmikus erők befogadását jelképezik, ezt jelzik az egyiptomi fáraók fejdíszén látható széttárt karok és a szent állatok fején lévő szarvak is. Az ég felé nyújtott kar szinte minden kultúrában az istenség hívása, az imádkozás ősi testhelyzete. A két felemelt kar a megadás gesztusa is lehet, az egyetlen felemelt kar pedig a tanúságtételé és az esküé. • Az egyiptomi hieroglifákon a kar az aktivitás jele. Az egyiptomi ősisten, Ptah a világmindenséget formálja kezével. Az egyiptomi ka-lélek hieroglif jele két könyökben feltartott kar, amely az ember belső energiájának, életerejének szimbóluma. A Kr. e. XIV. sz.-i Aton-kultusz jellegzetes ikonográfiai eleme a napkorongból eredő sugarak mint áldó kezek ábrázolása.
Aton az élet jelét, az ankh-keresztet nyújtja az áldozatot bemutató Ehnaton fáraónak (Tell-el-Amarna, Kr. e. XIV. sz.).
• A hinduizmusban rSíva felemelt keze a béke és a védelem, leeresztett keze a megszabadítás; dobot verő keze a teremtő aktusra, lángot tartó keze pedig a világ elpusztítására utal (rtánc). A hindu mitológia a kozmikus ősi ember, Purusa testrészeiből eredezteti a társadalmi tagozódást; karjából a harcosok kasztja, a ksatriják származnak (Mahabhárata, XIV. 36–39). A mahájána buddhizmus és a hinduizmus isteneit sok karral ábrázolják, egyrészt



mindenütt jelenvalóságukat és mindenhatóságukat, másrészt számos funkciójukat, aspektusukat jelölve. Általában attribútumaikat tartják kezeikben. Az isteni erők manuális kifejezésének és a kezek szimbolikus pozícióinak és mozdulatainak (a buddhista ikonográfiában a mudráknak, a hindu ikonográfiában a hasztáknak) egész nyelve, ikonográfiai hagyománya alakult ki. Az összezárt kéz a színlelés, a titok szimbóluma, ezért rBuddha keze soha nincs összezárva, mivel a tanítás egyetlen pontját sem tartja titokban. Keze védelem; tenyérrel felfelé a korlátlan adást jelképezi.
Kéztartások a buddhista és a hindu ikonográfiában. Az ábrázolásokon előforduló leggyakoribb kéztartások ábrái: 1. megnyugtató kéztartás (Abhajamudrá); 2. elmélkedő kéztartás (Dhjánamudrá); 3. földet érintő, a földet tanúságtételre hívó kéztartás (Bhúmiszparsa-mudrá); 4. tanító, „a Tan kereke”-kéztartás (Dharmacsakra-mudrá); 5. hódoló kéztartás (Namaszkaramudrá, a hindu ikonográfiában Andzsali-haszta); 6. érvelő, fenyegető kéztartás (Vitarka-mudrá, Szucsi-haszta); 7. „elefánt” kéztartás (Gadzsa-haszta, a táncoló Síva egyik jellegzetes kéztartása).
• Kínában hasonlóképpen szimbolikus jelentéssel rendelkeznek a különböző kéztartások. Az összekulcsolt kezek barátságot és szövetséget jelentenek, a kezek elrejtése pedig a tisztelet jele. A jobb kéz általában a jang, vagyis az



erő, a cselekvés pólusa, a bal kéz a jin, a gyengeség, a tétlenség, ugyanakkor a bölcsesség és a becsület oldala (rjin és jang, rjobb és bal). A taoista írásokban a kéznek alkímiai jelentése van: a folyadék megalvasztását és oldódását, a szellemi koncentrációra való törekvést és a belső élmény szabad fejlődését szimbolizálja. A távol-keleti kultúrák dráma- és táncművészetében a kézjáték rendkívül sokrétű jelentés közvetítője. • A görög-római hagyományban az „ezerkezű” rTükhé/Fortuna, a sors istennője az olykor segítő, olykor rontó erő jelképe (hellenizmus kori Himnusz Tükhéhez). A római érméken a két egymásba fonódó kéz az egyetértés jelképe; ugyanezt jelenti a házasulandók közötti kézfogás, amelynek ábrázolásával házaspárok síremlékein is találkozunk. A ruhaujj alatt elrejtett kéz a szolgaság elfogadását jelenti. A két kar Szophia és Dünamisz, vagyis a bölcsesség és a mozgás, a tett. Julius Caesar feljegyzései szerint a kelták két felemelt keze előrefordított tenyérrel könyörgést fejez ki, ég felé tartott kezük pedig átkot. A „tűzbe teszi érte a kezét” mondás eredete az etruszk királyra támadó római katona, Mucius Scaevola legendás történetére vezethető vissza: az ő oltártűzbe tartott karja a római bátorság és rettenthetetlenség bizonyítéka (Liv. II. 11–13) (Rubens és Van Dyck: Mucius Scaevola Porsenna előtt, 1621 k., Bp., Szépm. Múz.). A középkori bíráskodásban az ártatlanság megítélésénél alkalmazták a tűzpróbát. • Az iszlámban a nyitott kéz áldást, rajongást, tiszteletet és vendégszeretetet jelent. • Az ókeresztények – a fennmaradt műemlékek tanúsága szerint széttárt karral, felfelé fordított tenyérrel, az ősi, ún. orans gesztussal imádkoztak (Szt. Apollinaris alakja a ravennai San Apollinare in Classe mozaikján, 535–549 között).
Orans Madonna (IV. sz., Coemeterium Maius, Róma).
Az imára kulcsolt kéz a XI. századtól jelenik meg a képzőművészeti ábrázolásokon. A zsidó és keresztény hagyomány egyik központi



szimbóluma Isten karja, ill. keze: „Íme, Isten, az Úr eljön hatalommal, karja mindent uralma alá vet” (Iz 40,10). Jób könyvében a teremtő Isten szimbóluma: „A te kezed formált és teremtett” (10,8). Isten keze segíti az igazakat, véd, gyógyít: „Ha sebet üt rajtad, majd be is kötözi, ha szétzúz is, meggyógyít a keze” (Jób 5,18). Az adakozó isteni kézről szól a 145. zsoltár: „megnyitod a kezed, és minden élőt betöltesz javaiddal” (145, 15–16). Karja a büntető igazságosság szimbólumaként is szerepel (1Sám 5,9; Jób 19,21). A Bibliában általában Isten jobbja az áldó kéz, balja a büntető, a kárhozatot hozó. Az isteni kéz motívuma a zsidó művészetből (Ezekiel látomása, III. sz., Dura-Europos-i zsinagóga) került át a keresztény ikonográfiai hagyományba. Nagy Konstantin császár pénzein az uralkodó feje fölött az isteni kéz látható. Bizánci paténák (liturgikus tálak) gyakori dísze az áldó kéz. A bizánci udvari etikettből eredő szokás szerint az alacsonyabb rangú személynek be kellett borítania a kezét (manus velata), ha ajándékot adott vagy kapott magasabb rangú személytől. Ennek nyomán a keleti, majd a nyugati egyházi művészetben pl. rÁbel beborított kézzel mutatja be az áldozatot. Antik szokás a Jézus jelenlétében letakart kéz ábrázolása, amely a tisztelet jele. A „mosom kezeimet” szólás bibliai gyökerű, a felelősséget magától elhárító Pilátus történetéből származik. Pilátus „Vizet hozatott, s a nép szeme láttára megmosta kezét: »Ennek az igaz embernek vére ontásában én ártatlan vagyok«” (Mt 27,24). A korai keresztény művészetben a felhőből kinyúló kéz az Atyaisten szimbóluma. Középkori emblémákon ez a kéz tartja az univerzumot. A ferences rend címerében a kereszt előtt két sebhelyes kéz látható (rseb). • A kéz és a kar a keresztény Európában hatalmi szimbólum. Egyrészt az egyház és a papság erejét, másrészt a világi hatalmat jelentette. Az igazságosztó kéz középkori királyi embléma, az uralkodás jele, mivel a király Isten hatalmát képviseli. A hűbéri eskü során a hűbéres a hűbérúr kezébe helyezi kezét, ezzel lemond szabadságáról, és oltalmat vár urától. A heraldikában a kardot tartó kéz a vitézi erő szimbóluma. • Barbarossa Frigyes díszes ereklyetartót készíttetett Nagy Károly karereklyéjének (XII. sz.). Más szentek kézereklyéit is gyakran foglalták pompás, kar alakú, ötvösművű ereklyetartóba. Kitüntetett tiszteletnek örvendett pl. Szt. Anna keze, amellyel áldást osztottak (a szegedi szabó céh ereklyetartója, XVI. sz., Zágráb). • Az államalapító Szt. István király ereklyeként tisztelt jobb keze, a Szent Jobb, a magyarság kiemelt jelentőségű, nagy tisztelettel övezett kegytárgya. I. (Szt.) László király foglaltatta díszes kéz alakú ereklyetartóba István király 1083-as



szentté avatását és újratemetését követően, s Váradtól északra monostort alapított a Szent Jobb őrzésére, amelynek kultuszát az Aranybulla törvénybe iktatta. A történelem viszontagságai során elkerült a monostorból, és csak a XVIII. században találták meg Raguzában. 1771ben Mária Terézia visszaszerezte, és ünnepélyes keretek között Bécsbe, majd Győr és Pannonhalma után Budára vitette. Ma a budapesti Szent István-bazilikában őrzik.
A Szent Jobb-ereklye (Bp., Szent István-bazilika).
József Attila A Szent Jobb ünnepén c. versében az ereklye kapcsán a kéz áldó és pusztító jelentése együtt szerepel: „az Úr hatalmával vigyáz a Szent Jobb”; „e kéz erős hitünk kiölte”. • A néphagyományban tovább élő, antik eredetű tenyérjóslás (gör. khiromantia) szerint a tenyér vonalaiból kiolvasható az ember sorsa. A tenyérjóslás a csízióskönyveknek is kedvelt témája volt a különböző asztrológiai fejtegetések mellett. Krúdy Gyula A kéz könyve c. műve a tenyérjóslás hagyományát összegzi.



Khiromantia kézábrázolás (Csízió, Kolozsvár, 1592, Bp., MTA Kézirattár).
• Rodin Isten kezét formálta meg (1897–1898); Ady is Isten kezéről ír A nagy Kéz törvénye c. versében: „S mi táncolunk a nagy Kéz alatt.” A kéz a sors eszköze: „Áldjon vagy verjen sors’ keze: / Itt élned, halnod kell” (Vörösmarty: Szózat). A megnyugtató, oltalmazó, összetartozást kifejező kéz jelenik meg József Attilánál: „Tedd a kezed / homlokomra, / mintha kezed / kezem volna” (Tedd a kezed). Ugyanezt fejezi ki Radnóti Két karodban c. versében a kar. • A pszichoanalízis szerint az álmokban megjelenő kéz a szem helyettesítője. rkézrátétel, rujjak [K. J.]
kard: Jelentése sajátos kettősséget hordoz, mivel az életben és halálban, a teremtésben és pusztításban megnyilvánuló ellentétes erőket reprezentálja. Maszkulin, aktív erő, az őt befogadó hüvely miatt is fallikus szimbólum (rfallosz). Általánosan az erő, a hatalom, a hősiesség és a hadiállapot jelképe. Királyi jelvény, biztosítja a békét és az igazságosságot. Az igazságszolgáltatáshoz kapcsolódva elválasztja a jót a rossztól, lesújt a bűnösre. Természetfölötti hatalmat is képviselhet; egyes mítoszokban a kard égi tűzből készült, óriás méretű vagy magától harcol. A fény, a rvillám, a



tűz jele. A villámkard az ég- és viharistenek attribútuma. Párhuzamba állítható a szellemi karddal, azaz a nyelvvel. A beszédet, az ékesszólást és a rágalmazást sokszor kard fejezi ki, mert a nyelv, csakúgy, mint a kard, kétélű. • A bráhmanizmusban a védikus áldozás fakardja a villámlást, Indra erejét jelképezi. A harcosok kasztjának, a ksatrijáknak az attribútuma. • Kínában a hullám formájú kard a vízben úszó sárkány jelképe. A buddhizmusban a megkülönböztetés jelképe, amely gyökerétől vágja el a tudatlanságot; bölcsesség és életlátás, csakúgy, mint a taoista hagyományban. Japánban a bátorság és az erő. A kard a három kincs egyike a tükörrel (igazság) és az ékkővel (könyörület) együtt (rdrágakő, rtükör). A japán szent kard a sárkány farka. • Az iszlámban a dzsihád, a Szent Háború jelképe, amelyet a hívő a hitetlenek, az ember pedig a saját gonoszsága ellen vív. • A görög mitológiában Perszeusz Hermésztől kapott görbe kardot, amellyel aztán levágta az egyik gorgó, Medusza fejét (rgorgók). Damoklész kardja a látszólagos jólét közepette fenyegető veszélyt és megtorlást jelenti. • Hérodotosz szerint a szkíták, Alexandriai Szt. Kelemen szerint a perzsák, médek és szarmaták a háború istenét kard alakban tisztelték. A szkítáknál axis mundi: a világtengelyt egy hegy csúcsába állított kard reprezentálta. • A kelta mondákban az Excalibur, a misztikus kard rendelkezik varázserővel. Csak az juthat hozzá, akit a kard és az általa képviselt erő és hatalom megillet (pl. Arthur király története). • Az Ószövetségben különböző jelentésekben fordul elő. A tüzes kard, a lángpallos jelenik meg Ádám és Éva kiűzetésekor (Ter 3,24) (rangyal). Jelentheti az ellenséges hadak támadását. Hasonlóképpen a pusztítás és a halál kifejezője a Jer 47,6–7-ben. Isten ítélő szava, az isteni büntetés: „Kard tör Egyiptomra” (Ez 30,4). Amikor a kardból ekevasat kovácsolnak, elérkezett a béke ideje (Iz 2,4; 4,3) (reke). A zsoltárokban az ellenséges beszédet az éles szablyává változott nyelv jeleníti meg (Zsolt 57,5; 59,8). A szó hatalmát és erejét fejezi ki Izajás könyvében, ezért tekintették a prófétát Jézus előképének: „Számat éles kardhoz tette hasonlóvá” (Iz 49,2). • Az Újszövetségben a Krisztus által hozott kard a régi és az új élet közötti választás, a belső harc jelképe (Mt 10,34). Kifejezi az erőszakos cselekedetet is, amely szükségszerűen hozza a „karddal harcoló” vesztét (Mt 26,52). A kard mindenekelőtt a Logoszt, Isten Igéjét jelenti: „Az Isten szava ugyanis eleven, átható és minden kétélű kardnál élesebb, behatol a lélek és a szellem, az íz és a velő gyökeréig, megítélve a szív gondolatait és érzéseit” (Zsid 4,12) (rszó/ige). A Jelenések könyvében – csakúgy, mint a



fehér lovon megjelenő Ige ajkairól – az Emberfia szájából kétélű kard tör elő (Jel 1,16; 2,16), amellyel lesújt a nemzetekre (Jel 19,15).
Dürer: Utolsó ítélet (Apokalipszis-fametszetsorozat, 1498).
A világbíró Krisztus attribútumaként az ítélkezésre utal. Hans Memling Utolsó ítélet-oltárán az ítélkező Krisztus jobbján rliliom, balján, a kárhozottak oldalán, kard látható (1471, Gdansk, Muzeum Pomorskie). A második, a vörös lovon megjelenő apokaliptikus lovas kardot tart, amely a háború szimbóluma (Jel 6,4) (rapokalipszis, rApokalipszis lovasai). A kard igen sok bibliai alak attribútuma, pl. Judité, Dávidé, valamint azoké, akik kard által szenvedtek mártírhalált, pl. Pál apostol, Szt. Dorottya. A rSátán/Lucifer ellen küzdő Mihály arkangyal és a sárkányt legyőző Szt. György ábrázolásain szintén szerepel. Mária szívét a fájdalom tőrként járja át fia, Jézus szenvedései miatt (Lk 2,35). A berzenkei oltár tábláján (1450 k., Bp., MNG) Mária a Passió eszközével, a karddal látható. A barokk képzőművészetben a Szűzanya hét fájdalmára a szívére irányuló hét tőr utal.



Mária hét fájdalma (metszet, XIX. sz.).
• Az allegorikus figurák közül karddal ábrázolják az Igazságosságot, az Állhatatosságot, a Bátorságot, a Haragot, a Kolerikus temperamentumot, a rhét szabad művészet ábrázolásain a Retorikát. A hüvelyébe dugott kard a Mértékletesség attribútuma. Magát karddal leszúró női alak az Elkeseredettség, amely egyike a középkori vanitas-ábrázolásoknak. A középkorban a lovagság szimbóluma. A kard ajándékozása, a kardra tett kézzel mondott eskü, a lovaggá avatáskor használt kard mind ezt a jelentést hordozza, ezért hőskölteményekben is gyakran szerepel. • Az alkímiában a tisztító tüzet jelenti, amely elvágja a tudatlanság homályát; ebben az értelemben a tiszta ismeret, a tudatlanság lerombolásának szimbóluma. • A magyar középkori hagyomány szerint rAttila hun király kardját, az „Isten kardját” – amelyet egy pásztorfiú talált – jelnek tekintette, amely által Mars hadisten őt az egész világ urának rendelte (rArész/Mars). A kard a hunmagyar rokonság feltételezése révén rÁrpád fejedelemé lett (Ipolyi Arnold: Magyar mythologia, XVI.; Körösfői-Kriesch Aladár: Isten kardja, 1902, Bp., Országház). Az ún. Attila kardja jelenleg Bécsben látható. A hagyomány szerint I. András király özvegye ajándékozta egy bajor lovagnak.



Attila kardja (X. sz., Bécs, Schatzkammer).
A korai középkorban az országban körbehordozott véres kard a hadba hívás jele volt. I. Endre és Béla herceg hatalmi harcában a korona a királyság, a kard a hercegség szimbóluma volt. A magyar szentek közül I. (Szt.) László király egyik attribútuma a kard. • Az európai irodalomban számos jelentésben szerepel. Petrarca Arany haja c. szonettjében a tőr a szerelmi vágy jelképe: „szívem e vágynak már átjárta tőre.” Shakespeare Macbeth c. drámájában a tőr a sötét, gyilkos szándék kifejezője: „Lelki tőr volnál, üres képzelődés / Melyet a tüzes agyvelő vetít ki?” Míg Macbethnek tőre van, Banquónak kardja, amely itt a tiszta, egyenes szándék kifejezője. Janus
Pannonius Ének Itália békéjéért III. Frigyes császárhoz c. versében a kard a háború jelképe: „Hogy kapa, ásó és ekevas, vasvilla, gereblye / gyilkos karddá változik át: okozója gonosz Mars.” Petőfi Jőj el végre valahára, Nemzeti dal, valamint Kard és lánc c. versében a kard a szabadságért vállalt küzdelem jelképe. Arany János Buda halála c. művében a kard a hadvezér, Attila, a pálca az uralkodó, Buda attribútuma: „Légy te, öcsém a kard; én leszek a pálca.” Bartók (Balázs Béla szövegére írt) A Kékszakállú herceg vára c. operájában a második ajtó mögötti fegyveresház („Száz kegyetlen szörnyű fegyver, / Sok rettentő hadiszerszám”) a férfi agresszív tulajdonságainak, a kegyetlenségnek, a harciasságnak a jelképe. rbárd/balta, rvas [P. I.]
karika: rgyűrű, rkör
karnevál: rorgia/karnevál
karom: rköröm/karom
kárpit: rfüggöny/kárpit, rszövés/szövet
kártya: Feltehetőleg kelet-ázsiai eredetű társasjáték, amelynek számos változata kultikus és jóslási eszközként is szolgál. • Kínában a legkorábbi, XII. sz.-i adatok szerint a császári udvarban használatos fametszet díszítésű kártyalapok a korabeli papírpénzek jeleit hordozták. Japánban növényi szimbólumok láthatók a hagyományos kártyalapokon. • Indiában eredetileg a vallási szertartások egyik eszköze volt, amelyet mitológiai jelenetekkel díszítettek és jövendölésre is használtak. • Európába a keresztes hadjáratok



idején a Közel-Keletről, valamint az Ibériai-félsziget mór területeiről terjedt el. Háromféle (latin, német, francia) sorozatrendszer alakult ki, amelyek mindegyike a rszámok szimbolikája révén szoláris és lunáris jelentések hordozója. Egy kártyacsomag ötvenkét lapból áll, amely az év heteit jelzi; az évszakok számának megfelelően rnégy sorozatot tartalmaz; egy-egy sorozat rtizenhárom, a holdhónapok számával megegyező lapból áll; a figurális lapok száma a hónapokéval megegyezően rtizenkettő. A sorozatjelek eredetileg a társadalmi hierarchiát jelző szimbólumok voltak. A latin kártya sorozatjelei a következő társadalmi rendeknek feleltethetők meg: kehely – papság, kard – nemesség, pénz (érme) – nemesség, bot parasztság. A német kártya: szív – papság, levél – középosztály, makk parasztság, (solymász-)csengő/tök – nemesség. A francia sorozatjelek a német sorozatjelek absztrakt formái (kőr – szív, pikk – levél, treff – makk, káró – csengő/tök). Valamennyi európai kártyarendszer közös vonása, hogy a sorozatjelenként II–X.-ig római számmal jelölt kártyasort egy-egy ász lap (I.), valamint a király és környezetének alakjai (király, királyné/dáma, bubi) egészítik ki, amely feltehetőleg a rsakk világi hierarchiát jelző bábuival mutat rokonságot. Ezáltal minden sorozat a lapok szám- és betűjelei, valamint ábrái folytán egyértelmű értéksor kifejezője. A joker mint kiegészítő, ill. szerencselap a XIX. sz. közepe óta terjedt el; valószínűleg a tarot számozatlan lapja, a Bolond mintájára. A kártyát, mint hazárdjátékot, az egyházi hatóságok elítélték, a bűn, a csalás megtestesítőjének („az ördög bibliája”) tekintették. A középkorban sor került nyilvános kártyaégetésekre is. Ugyanakkor – a különböző okkultista rendszerek nézeteivel összefüggésben – a jövendölésre használt kártyát (elsősorban a tarot-t) más jóslási rendszerekhez (pl. a kínai rtrigrammák) hasonlóan a sors, a jövő alakulásának tükreként is értelmezték. Az egyes elemek/lapok adott szimbolikus jelentéseit ugyanis a változó, különböző csoportosítás mindig új tartalommal töltötte meg. • A magyar vagy Tell-kártya, Scheider József, pesti kártyafestő alkotása (1835), a német sorozatjeleket alkalmazza, viszont nyolc alakja Schiller Tell Vilmos c. színművének hőse. (A kártya az ábrázolás Habsburg- és zsarnokságellenes éle miatt vált népszerűvé.) Az ász lapok a négy évszak allegorikus megjelenítései. • A tarot kártya a XVI. sz.ban terjedt el Európában. Sorozatlapjainak száma: az ún. nagy rarcanum: 22 lap; az ún. kis arcanum: 56 lap (latin sorozatjelű: kehely, kard, bot és érme, ill. rpentagramma; négyszer 10 lapos sorozat + 4×4 „lovag” vagy udvari lap). A lapok allegorikus képei sokrétű szimbolikát hordoznak. A tarot négy



sorozatjelét az relemek négyes rendszerével is összefüggésbe hozták. A század eleji okkultisták szerint a tarot egyiptomi eredetű, Thot isten titkos könyve, ábrái pedig a hieroglifákkal állnak összefüggésben (a XVIII. sz. végén egy kabbalisztikus jelképeket is tartalmazó, 78 lapos, latin sorozatjelű, ún. egyiptomi cigány tarot-kártya jelent meg, amely a tarot-t a középkori hagyományként jósnépnek és egyiptomi eredetűnek vélt cigányokhoz rendelte). Más nézetek az allegorikus lapok jelképrendszerét a Kabbalával és a szefirottal (rszefirá/szefirot) rokonítják, kiemelve, hogy a nagy arcanum lapjainak száma (22) megegyezik a héber ábécé számával. A nagy arcanum allegorikus lapjait – a képek erkölcsi célzatú, kritikai tartalmát alapul véve – a középkor eretnek áramlataival is összefüggésbe hozzák (pl. az I., a Mágus figurája papi kalapot hord; a II., a Nőpápa egy XIII. sz.-i legendára, az ún. Johanna nőpápa-történetre utal; a XVI., a Torony-lap a hamis próféták bukását ábrázolja). A nagy arcanum lapjai a következők: (számozatlan) Bolond (a kutyától, azaz vágyaitól űzött rbohóc/bolond alakja a beavatás alanya); I. Mágus (kezében az égi erők felé irányuló rbot látható); II. Nőpápa (Főpapnő) (a lényegi tudást rejtő rfátyol/lepel előtt ülő nőalak); III. Császárnő (Uralkodónő) (a termékenység megtestesítője; rkirály és királyné); IV. Császár (Uralkodó) (a földi hatalom megtestesítője; rkirály és királyné); V. Pápa (Főpap) (két roszlop között ülő, pápai tiarát viselő férfialak); VI. Szerelmes (Szeretők; Válaszút) (két, a szellemi és a testi vonzalmat jelképező nőalak között férfi áll, felette nyilazó Ámor-figura; rférfi és nő); VII. Diadalszekér (a rszekér/kocsi elé fogott két, a gonosz erőt szimbolizáló állatot kormányzó férfi); VIII. Igazság (Igazságosság/Igazságszolgáltatás) (allegorikus nőalak, baljában rmérleg, jobbjában kard); IX. Remete (öreg férfialak, kezében a megvilágosodásra utaló rlámpa/mécses); X. Szerencsekerék (a rkerék emelkedő és leforduló részén szörnyalakok, tetején az időn győzedelmeskedő szfinx látható); XI. Erő (roroszlán száját tartó nőalak); XII. Akasztott ember (a lábánál fogva felakasztott ember a szellemi világ fölé kerekedő anyagi világot jelzi, viszont a zsebéből kihulló rpénz a világi hívságok lerázására utal); XIII. Halál (kaszával megjelenített rcsont/csontváz); XIV. Mértékletesség (Kiegyenlítődés) (az egyik korsóból – a földi testből – a másikba, a szellemi testbe folyadékot töltő rangyal); XV. Ördög (a gonosz hatalom megtestesítője, leigázottaival [’ ördögök/démonok]); XVI. Torony (a villám sújtotta rtorony a földi értékek viszonylagosságát, pusztulását jelzi); XVII. Csillag (az újjászületésre utaló



csillagok alatt korsóból vizet töltő, lelket jelképező meztelen nőalak; rcsillag/bolygó); XVIII. Hold (a rHold alatt az alvilági hatalmakra utaló farkas, kutya és rák látható); XIX. Nap (A rNap alatt két, egymás kezét fogó gyermek, a szeretet és a boldogság megtestesítői láthatók); XX. Végítélet (az rapokalipszis nyomán az ítélet angyalának harsonaszavára megnyíló rsír ábrázolása); XXI. Világ (rmandorla alakú koszorúval övezett nőalak, amelyet gyakran a lap sarkain ábrázolt evangélista-szimbólumok [rállat/állatok] fognak közre).
A nagy arcanum XX., XVII., és XIX. lapjai (Marseilles-i tarot).
A VIII. és XI. lap később felcserélődött, így az Erő lapja lett a VIII., és az Igazság a XI. A lapok szimbólumainak összefüggéseit, oppozícióit a megadott sorrendben való kirakás, valamint a rhét, a rhárom és a rháromszög rendszerező elve eredményezi. A Bolond lapot a többi lap alkotta kör közepére, más rendszer szerint a XXI. és az I. lap közé kell helyezni. A körbe írható hét egyenlő szárú háromszög a kártyasorból hét hármas elemet alkot, amelyek csoportonként és együttesen sajátos jelentésrendszer hordozói. A kör alakzatból minden harmadik lapot számítva egy hétszög rajzolható ki, amelynek a sarkait alkotó lapokhoz fűződő jelentéseket szintén összefüggéseikben értelmezték. Hamvas Béla Tabula smaragdina c. könyvében a tarot lapjainak egy lehetséges, okkultista értelmezését adja meg. • Az európai művészetben a kártya negatív értelmezése a gyakoribb. Pl. Bosch A Gyönyörök kertje c. triptychonjának Pokol-tábláján (1503–1504, Madrid, Prado) és id. Pieter Brueghel A halál diadala c. képén (1560–1564 k., Madrid, Prado) a bűnre, az ördögi befolyásra utal, csakúgy, mint a rjátékkocka. Georges de La Tour A hamiskártyás, ill. A hölgy, amint káró ásszal csal (1638–1642 k., Párizs, Louvre) c. festményei, valamint Valentin de Boulogne Hamiskártyások c. festménye (1630 k., Drezda, Zwinger) a kártyához fűződő csalást ábrázolja.



Puskin Pikk dáma c. novellájában, valamint az ebből készült, azonos című Csajkovszkij-operában a kártyaszenvedély démoni hatalma, végzetes ereje fogalmazódik meg. Bizet Carmen c. operájának Kártya-áriájában a kártya a jövendő feltárója. Arany Híd-avatás c. balladájának cselekményét szintén ez a motívum indítja el: „A kártya nem »fest«, – a fiúnak.” Kosztolányi Kártya-ciklusa a kártyához fűződő érzelmeket, jelentéseket összegzi: „Ó, színek színe, ördög bibliája, / fújd meg lelkembe roppant riadód. [...] Ó, érzitek-e, micsoda hívás: ...örökre folyni örök körforgásban / újhodni, veszni, hullni lefele, / csók és halál, bús kezdet és búsabb vég, / színkeverés, tánc és örök csere –” (A kártyás fölfohászkodik); a kártya misztikus erők foglalata: „életünk laterna magica-ja” (A kártyás sír). A sötét párka c. költeményben a kártya sorsot, végzetet kijelölő voltát fogalmazza meg: „és kérem az igét, a szót, a kulcsot, [...] Pörögjenek most gyorsan minden orsók, / lássak ragyogva, mint még sohasem, / mutass nekem most bölcsőt és koporsót, / bűvös ujjakkal illesd meg a sorsot / és gombolyítsd le lassú életem.” (rMoirák/Párkák) [Ú. E.]
kastély: rvár/kastély
kasza: rsarló/kasza
kecskebak: Általános szimbolikája elsősorban a termékenységgel függ össze, ezért áll kapcsolatban olyan istenekkel és mitológiai alakokkal, akik e tulajdonság hordozói.



Termékenységistennő kecskebakoktól övezve (ugariti elefántcsont plasztika, Kr. e. XIII. sz. Párizs, Louvre).
E szimbolikához kapcsolható további jelentések: szexualitás, bőség, hatalom, alantas formában kéjvágy. • Egyiptomban a nők gyermekáldásért imádkoztak hozzá; jelentéséhez a születés és a halál kapcsolódott. • A görög-római mitológiában Dionüszosz (akinek a tiszteletére rendezett termékenységi szertartásokból alakult ki a görög dráma) kíséretéhez tartozott Pán (rPán/Faunus), Hermész kecskelábú fia, továbbá a termékenységet megszemélyesítő szatüroszok (rszatüroszok/faunusok), akik kecskebőrbe öltözve énekelték a „kecskedalt”, a tragódiát. A vadkecskét Artemisznek szentelték, Zeuszt pedig kecske (Amaltheia) táplálta; az rszarvából lett a rbőségszaru. Az egyik mítoszváltozat szerint Zeusz bénítólag ható védelmi fegyvere, az aigisz, Amaltheia pajzsra feszített bőre. A kecskebőr Pallasz Athénénak, néha Apollónnak is attribútuma. Az aigiszpajzs a Kr. e. VI. sz.-tól Athéné állandó attribútumává vált (rPallasz Athéné). Az Akropoliszon minden évben kecskét áldoztak Athénénak, bőrét pedig szobrára borították. • Rómában is ismert volt termékenységi jelentése; pl. Ovidius leírja, hogy a római Lupercalia rítusának részeként a nők testét kecskebőrből készült szíjjal csapkodták, s ezt a szokást Juno istennő szavaiból eredeztették, amellyel a nők termékenységét ígérte a hozzá esdeklőknek: „Hágja meg egy szent bak szép lányait Italiának” (Ovid. Fasti, II. 441) (rHéra/Juno). • Az északi germán népeknél a villámlás és mennydörgés istenének, Tórnak a szekerét húzták kecskék. • Az Ószövetségben a tulokkal, a kossal és a báránynyal együtt áldozati állat, de mivel tisztátalan és megbízhatatlan, a rbárány/juh és a rkos ellentéte. „Bűnbak”, mert Izráel bűnét ruházzák rá: „olvassa rá Izrael fiainak minden mulasztását [...] s a bak elviszi minden bűnüket egy kietlen helyre” (Lev 16,21). Dániel látomásában a kecskebak a kost (a perzsa birodalmat) leigázó görög-makedón birodalom jelképe (Dán 8,5–8). • A kereszténységben negatív jelentése a hangsúlyos. A kecske a kárhozottak jelképe, az emberi bűnök szimbóluma. A középkorban ebben az értelemben az érzékiséget és a bujaságot testesítette meg; magát az ördögöt jelentette. Az ember formájú ördögöt kecskeszarvval, patával és farokkal ábrázolták (rördögök/démonok). A hét főbűn közül a Kéjvágy allegorikus alakjának kísérője (pl. az auxerre-i katedrális konzol-domborművén).



Hendrik Goltzius–Jakob Matham: A Bujaság (A hét főbűn c. rézmetszetsorozatból, XVI. sz. vége–XVII. sz. eleje, Bp., Szépm. Múz.).
A rfekete bak a boszorkányszombatokon elnöklő Sátán képmása (Goya: Boszorkányszombat. A nagy Bak, 1820–1823, Madrid, Prado)
(rSátán/Lucifer). Egyike azon állatoknak, amelyek a boszorkányok hátasjószágaiként a középkori fametszeteken igen gyakran szerepelnek. rállat/állatok [P. E.]
kehely: Díszes, talpas ivóedény. A serleg, a pohár, a csésze és a kehely hasonló funkciójú és szimbolikájú edények. Mint befogadó formák, alapvetően feminin jelképek (redény). A kehely kozmikus szimbólumként két részre, két szemben álló félgömbre szétválasztott világtojás (rtojás). A bőség (ebben a jelentésben gyakran hasonlítják a tejet adó anyamellhez), másrészt a halhatatlanság jelképe; tartalma a halhatatlanság itala. • A bráhmanizmusban a Védák négy áldozati kelyhe a négy őselemet, a ciklus fejlődésének, az életkorok és az évszakok változásának fázisait jelképezi. Az roszlop tetejére helyezett csésze azt az embert jelenti, aki felajánlja magát az égnek. • Japánban a csészék kicserélése a házassági ceremóniák során a hűség szimbóluma. • A görög-római mitológiában rHéraklész/Hercules, valamint rHébé/Iuventa és rGanümédész (az olümposziak pohárnokai) attribútuma (rnektár). A mérget tartalmazó serleg Szókratész halálának ábrázolásakor jelenik meg. A testet is jelképezheti, amely a lelket (virágot) tartalmazza: „Hol van a drága virág! Hadész elorozta! / El! Viruló kelyhét por lepi, szenny lepi be!” (Meleagrosz: Kedves halottaihoz). • A muszlim misztikában a szív szimbóluma. A



szerelem kelyhe vagy a boldogság bora az üdvözültek attribútuma a Paradicsomban. A kehely az imádatban és a szerelemben való egyesülésre való felkészülés. • A keltáknál a szív és az élet jele. A borral töltött kehely, amelyet egy fiatal lány nyújt a királyjelöltnek, a felségjog, a legfelső hatalom jelképe. A keresztény kelta hagyományban a szent serleg a rGrál. • A zsidó és keresztény hagyományban szintén gazdag jelentésrendszer kapcsolódott hozzá. Az Ószövetségben rÁbrahám és Melkizedek találkozásakor a Melkizedek által használt boroskehely a tipológiai szimbolizmus szerint az eucharisztia kelyhének előképe (Ter 14,18). Jelentheti Isten büntetését, haragját, a pusztítást (Iz 51,17–22; Zsolt 75,9). Ezzel szemben a teli, túlcsorduló pohár Isten adománya, jótéteménye, a szabadulás (Zsolt 23,5). A keresztény liturgiában a kehely a mise során az átváltozó rbor befogadására szolgáló talpas ivóedény. Ez a „kehely csodája”, a mysterium calicis, amely az Utolsó vacsorára és Krisztus feláldozására utal (Mt 26,27–28). Ezért a kehely a keresztény hűség jelképe, a teológiai erények közül a Hit attribútuma. Pál apostol az 1Kor 10,16 versében utal a Krisztussal való közösségre, amely a kehely által valósul meg. A keserű pohár a mártírium és egyben az üdv kelyhe is (Mt 26,3942). A Van Eyck testvérek genti oltárán a középső, A bárány imádása c. táblaképen a bárány, azaz Krisztus vére kehelybe folyik (1426–1432, Szt. Bavo).
Dürer metszetén angyalok gyűjtik kehelybe Krisztus vérét (Keresztrefeszítés, 1516).



A Jelenések könyvében is jelentheti Isten büntetését és haragját (Jel 14,9; 16,19). A hét csésze a hét végső csapás jelképe (Jel 15,7–8). A huszonnégy vén aranycsészéjében a rtömjén a szentek imádságait jelképezi (Jel 5,8). Sírkövek díszítőelemeként a kehely az örök élet szimbóluma (rsír). A kígyóval ábrázolt kehely János apostol attribútuma, mivel efezusi működése során a kereszt jelével tette ártalmatlanná a méreggel (kígyóval) telt kelyhet, bizonyítva ezzel a hit erejét. (pl. El Greco festménye, 1610–1614, Toledo, Museo del Greco). A szentek ikonográfiájában a kehely és az ostya Szt. Borbála ismertetőjegye, az oltáriszentségre és az utolsó szentségre utalva, ugyanis a segítő szentek egyikeként a haldoklók védelmezőjeként tisztelték. • A husziták mérsékelt irányzatának, a „kelyheseknek”, majd a protestáns úrvacsorának szintén kehely a jelképe, mivel a korábban szokásos katolikus egyszín alatti áldozással (a hívek számára csak kenyér/ostya) szemben a kétszín alatti áldozást (kenyér/ostya és bor) vallják.
Husz János és Luther Márton két szín alatt áldoztat. Mögöttük a
szőlőindákkal befuttatott élet kútja, amelybe Krisztus sebeiből ered az élet vize (Cranach-iskola, 1550 k.).
• József Attila Én, ki emberként... kezdetű versében a szeretett nő mint kehely a mindenség foglalataként jelenik meg: „Flóra, karcsú, szép kehely, állsz előttem, / mint csokor van tűzve beléd a mennybolt.” Weöres Sándor Anyámnak c. versében a „hajnal harmatával telt kehely” anyaszimbólum. relixír, rpalack [P. I.]



Kelet: rablak, rhajnal, régtájak, rNap
kék: Az égbolt, a rtenger színe; a megfoghatatlanság, a végtelenség, a transzcendencia szimbóluma. Az intellektus, az elmélkedés, a megnyugvás kifejezője, amely a képzelet és a szürrealitás világához is kapcsolódhat. Az égi istenekre utalva az emberfeletti, mennyei hatalom kifejezője, ebben az értelemben a földi szenvedélyeket jelző rpiros/vörös ellentéte. • A görög mitológia tengeristene, Poszeidón (rPoszeidón/Neptunus) a „Kékhaju Földövező” (Hom. Il., XV). • A britek csata előtt kékre festették magukat, hogy félelmetesebbnek, harciasabbnak tűnjenek (Julius Caesar: De bello Gallico, V. 14). • A keresztény szimbolikában az angyalok, valamint rSzűz Mária színe, s ez a Menny királynéjának égi jegyességére, mennyei dicsőségére és könyörületességére utal (Wilton-diptychon, 1380 k., London, National Gallery; a Van Eyck fivérek genti oltárának Szűz Mária-táblája, 1426–1432, Szt. Bavo) (rköpeny/palást). A világi uralkodók színeként hatalmuk égi eredetére utal. • A romantika korában elsősorban az Eszmény, az emberi vágyak szimbóluma (Novalis: Heinrich von Ofterdingen; Maeterlinck: A kék madár). Míg a nappali ég vakító kékje, az razúr maszkulin jelentésű, addig az réjszaka sötétkékje a feminin princípiumra utal. • A szabadkőműves jelképrendszerben az ún. szimbolikus rítus színe. Kazinczy Ferenc szabadkőműves vállszalagjának szintén ez a színe. rég, rszínek [Ú. E.]
kén (sulphur): Sárga színű, gyúlékony kristályos elem. Az alkímiában a lélek (anima) szimbóluma, a paracelsusi három világprincípium egyike a rsó és a rhigany mellett. Maszkulin, aktív, tüzes princípium; a szárazság, a keménység, az egyesítés, és a merev, teoretikus tudás jelképe. Alkimista jele: . A higannyal együtt az univerzum két alapvető teremtő ereje, amelyek – ha kölcsönhatásba lépnek – illóvá, azaz lélekké válnak (a kén megköti az illékony higanyt, a higany pedig feloldja a ként). Egy másik ezoterikus tradíció szerint a tüzes leheletet, így a spermát szimbolizálja. • A muszlim alkímiai szimbolizmus szerint a lélek erői a természet erőivel párhuzamosak (hideg, meleg, nedvesség, szárazság). A lélekben a megfelelő erők két komplementer princípiummal vannak kapcsolatban, a kénnel és a higannyal. A higany a pszichét, a kén pedig a spirituális aktust jelöli. Ibn’al Arabi számára a kén az isteni cselekedetet jelöli, a higany pedig a természetet a maga egységében. Ritka változata a vörös kén. Ezt



Jildáki (1342) a lélek aszkézis általi átlényegüléséhez hasonlítja. • Asztrológiai összefüggésekben a Mars bolygóhoz társítják, mivel szenvedélyes aktivitást, harci készséget, feszültséget fejez ki (rMars bolygó). Ugyanakkor sárga színe miatt a Nappal, s annak alkímiai megfelelőjével, az arannyal hozzák kapcsolatba. Az rarany és a rsárga szín jelölheti a gőgös egoizmust, amely a bölcsességet csak magában keresi, s amely saját istenségévé válik. Ezért asszociálhatja a keresztény hagyomány a ként a Pokollal és a Sátánnal. • A Biblia szerint Szodomát kéneső pusztítja el (Ter 19,24), amely az isteni büntetés megnyilvánulása. Jób könyvében a fertőtlenítés eszköze, a büntetés szimbóluma, ezért használták a pogányoknál a bűnösök érintette hely megtisztítására (18,15). A Jelenések könyvében elrettentésként szerepel: „Kénköves tűzben fog gyötrődni a szent angyalok és a Bárány színe előtt” (14,10). • Hamvas Béla ezt írja alkímiai szimbolikájáról: „A kén az a világelem, amely szenvedélyes tüzet, hirtelen kitörést, égést jelent” (Scientia Sacra). rtűz [A. B.]
kentaur: A görög mitológiában félig ember-, félig lótestű lény; hegyek, erdők szilaj lakója, valószínűleg a lovat és lovast egybeolvasztó képzelet szülötte (a Balkán-félszigeten viszonylag későn terjedt el a lovaglás szokása, ezért kapcsolódhattak mitikus elképzelések az ember–ló együtteséről). • A mitológia legalább két kentaurcsaládot ismer. Az egyik a lapithák királya, Ixión és a rfelhő képében megjelenő Héra (rHéra/Juno) nászából származik; brutálisak, fékezhetetlenek, a nyers természeti erő megszemélyesítői (az olümposzi Zeusz-templom nyugati oromcsoportja: Kentaurok és lapithák harca).



Kentaur és lapitha harca az athéni Parthenón frízén (Kr. e. V. sz., London, British Museum).
Durva viselkedésük miatt a lapithák elűzik őket Thesszáliából (Ovid. Met., XII. 210–535). A Déaneirát elrabló, halálában is bosszút álló Nesszosz kentaur Héraklész (rHéraklész/Hercules) vesztét okozza (Ovid. Met., IX. 131–198; Guido Reni: Déaneira elrablása, 1621, Párizs, Louvre). • A másik ág legismertebb képviselője Kronosz és Philüra fia, Kheirón, a bölcs és gyógyító erővel rendelkező kentaur, az istenek és héroszok nevelője (Hom. Il., XI. 831).
Péleusz Kheirónhoz viszi Akhilleuszt (attikai vázakép, Kr. e. V. sz., London, British Museum).
• A keresztény szimbolikában a kentaur negatív értelmezésű; a bűn, a gonosz inkarnációja, a házasságtörés, az eretnekség szimbóluma (Physiologus).
Sassal küzdő kentaur (féloszlop fejezete, XII. sz., Pécs, székesegyházi kőtár).
Szimbóluma a testből és lélekből, vagy a bestiális és isteni elemekből álló embereknek, továbbá az állativá degradálódott emberi természetnek, de a szellem által kontrollált vad ösztönöknek is (rállat/állatok). Alexandriai Szt.



Kelemen is hasonló értelmezést fűzött a képhez: „Az ember, ahogy én gondolom, egy kentaurhoz, egy thesszáliai lényhez hasonlít, mivel egy értelmes és egy ostoba részből, lélekből és testből áll” (Sztrómateisz, VI. 9,4). Danténál a Pokol hatodik körének első gyűrűjét, az erőszakosságban vétkezőket őrzik (Ist. Színj., Pokol, XII. 56). • A reneszánsztól kezdve a bujaság, a féktelenség megszemélyesítője, de a bölcsességé és a segítőkészségé is (pl. Alciati szerint a hercegek tanácsadója). Botticelli Pallasz Athéné legyőzi a kentaurt c. festménye az egyik értelmezés szerint a tudás vad ösztönök feletti győzelmét jelképezi (1482, Firenze, Uffizi). A kentaur a kereszténység előtti őskorra is utalhat, akár a történeti korszak értelmében, akár az ember bensejében mindig jelen lévő ősi állapotot jelentve. • A rNyilas csillagkép kentaur formájú; történetét Ovidius is ismerteti (Fasti, V. 379–414). Ezért is lett a történelemben az először „lóra nőtt nyilazó” lényekként megjelenő magyarok zodiákus jegye. A tengeri kentaurok teste rló és hal egysége; az ókori mítosz szerint rPoszeidón/Neptunus megjelenésével népesítették be a tengert. Conrad Gesner így ír róluk Fischbuch, Schlangenbuch, Thierbuch c. 1589-es könyvében: „A poéták által megénekelt tengeri ló, amellyen Neptun, a vizek istene lovagolt.” • Kheirónra utal Berzsenyi Görög Demeterhez,
midőn a’ Koronaherczeg’ Nevelőjének választatott c. versében: „Mennyi Népnek nyujt bizodalmat a’ te / Chíroni lelked!” [Eö. A.]
kenyér: Az élet, az egység jelképe, mivel sok gabonaszemből ered (rgabona/búza). Egyes földművelő kultúrákban alapvető élelem, ezért a hozzá kapcsolódó munkafolyamatokkal együtt a szakrális életben is kiemelt jelentőséget kapott (raratás, reke, rkovász). • Egy ómezopotámiai mítosz szerint az égi isten, Anu birtokában van a halhatatlan élet kenyere és az élet vize. • A Mithrasz-kultuszban a búzakalász és a kenyér az átváltozás és az új élet szimbólumai voltak (rMitra/Mithrasz). • A germán és a szláv népeknél a kenyér és a rsó szerencsét hozó adományok, amelyeket vendégeknek és fiatal házaspároknak adtak. • Az Ótestamentumban az isteni gondviselés szimbóluma, a gondoskodásé, a nép táplálásáé. A zsidóknál a kovásztalan kenyér a húsvéthoz kötődik (Kiv 23,15); a pászka egyszerre jelképezi a nélkülözés ínségét, az előkészületet a megtisztulásra, és az ősökre való emlékezést. Az MTörv 8,3-ban nemcsak anyagi, hanem szellemi táplálékot is jelöl, Isten szavát, akaratát. Megerősíti az ember szívét (Zsolt 104,15), erőt ad. Már az Ószövetség áldozati rítusaiban



szentnek számított a kenyér; pl. a tizenkét kenyér áldozatában, amelyeket a sátorban és a templomban is egy különleges asztalra helyeztek, és minden szombaton megújítottak. Ezek igazi neve a „tekintet kenyere”, mert mindig az Úr tekintete elé voltak helyezve. • A kereszténységben az eucharisztiában nyeri el legmagasabb szimbolikus jelentését. A tipológiai szimbolizmus Melkizedek bor és kenyér áldozatát az eucharisztia előképének tekinti (Ter 14,18). A rbor (Krisztus vére) és a kenyér (Krisztus teste) elfogyasztása a Krisztussal való egyesülést jelképezi. Ez az örök élet megszentelt kenyere: „Én vagyok a mennyből alászállott élő kenyér. Aki e kenyérből eszik, örökké él. A kenyér, amelyet adok, a testem a világ életéért” (Jn 6,51). Az Utolsó vacsoránál Jézus a kenyeret kereszten való áldozatának jelképéül használta (Lk 22,19). Pál apostol a kovásztalan kenyeret a keresztény egyeneslelkűség példájaként említi (1Kor 5,7–8). A Krisztusban való hit közösségét is kifejezi: „S a kenyér, amelyet megtörünk, nemde a Krisztus testében való részesedés? Mi ugyanis sokan egy kenyér, egy test vagyunk, mivel mindnyájan egy kenyérből részesülünk” (1Kor 10,16–17). Az egyházatyák a kenyér készítésében a megkeresztelkedettek „Krisztus kenyerévé”, azaz hívévé válását látják. Ez a gondolat már az ősegyház egyik eucharisztikus imájában megjelenik: „Ahogy ez a feltört kenyér a hegyeken szétszóratott és újra eggyé vált, úgy legyen a te közösséged újra eggyé birodalmadban.” Szt. Ágoston több prédikációjában részletesen foglalkozik ezzel a képpel, pl. a neofitákhoz szóló egyik húsvéti beszédében: „Ebben a kenyérben jelenik meg, hogyan kell szeretnetek egymást. Talán egyetlen magból készült ez a kenyér? Nem inkább sok búzaszemből? De mielőtt kenyérré lettek volna, elválasztották azokat egymástól, s megőrölték őket. Mert ha nem őrlik meg a búzát és nem vegyítik vízzel, soha nem lesz kenyérré. Így őröl meg benneteket először a böjtölés gyakorlata, majd a szent ördögűzés. A megkeresztelkedés és a víz jöttek eztán hozzá. Most már a tésztára hasonlítotok, amiből kenyérformát kell gyúrni. De tűz nélkül nincs kenyér. Mit jelent a tűz? Ez a karizma, mert a tűz olaja a Szentlélek szakramentuma” (Sermo CCXXVII). • A katakombaművészetben az eucharisztia szimbólumaként gyakori motívum (pl. a kenyérszaporítás jelenetében: hal, hátán kenyeres kosárral). A keresztény ikonográfiában Egyiptomi Szt. Máriának, aki magányos életre és imára vonult el a sivatagba, három kenyér az attribútuma. Egy rholló vitt kenyeret Remete Szt. Pálnak és Szt. Antalnak. Árpád-házi Szt. Erzsébet ábrázolásain a szegények iránti részvétre utal. Aquinói Szt. Tamás Úrnapi



énekében az „igaz kenyér” Krisztus. • Irodalmi művekben is szereplő motívum. Kosztolányi Kenyér és bor címmel jelentetett meg kötetet, amikor maga is krisztusi korba lépett. Boldog, szomorú dalának kezdősorában a kenyér és a bor az életben megjelenő anyagi és spirituális javak szimbóluma. József Attila Csendes, kévébe... kezdetű versében az otthon melegét, a falu hangulatát idézi: „porhanyó falucska, mondd el / a lágy kenyér dalát.” Ottlik Géza Iskola a határon c. regényében a főszereplőhöz, Medvéhez kapcsolódik; a dolgok lényegét jelenti számára. [P. I.]
Kerberosz: A görög mitológiában Hadésznak, az alvilág istenének a kutyája, Ekhidna és Tüphón sarja; a Sztüx partján az alvilág bejáratát és kijáratát őrzi (rHadész-Plutón/Orcus, Dis). Az őrködés és az éber szigorúság, valamint a föld és az alvilág hatalmának, a halál kérlelhetetlenségének megtestesítője. Az alvilági kutyát általában három, de gyakran még több fejjel ábrázolják, testét kígyók borítják, érces hangon ugat és oroszlánmancsai vannak (Hésziod. Theog., 308–312). „Hátul a farka helyén, busa gyapjas horpasza alján / rémületes kígyók a fullánkjuk kétfele öltik; / sűrű szemölde alól a pokolkő-kék szeme villog” (Euphorión: S95. frg.). Héraklész (rHéraklész/Hercules) utolsó feladata a holtakat őrző rkutya felvilágra hozása volt. A hős fegyvertelenül, puszta kézzel megfojtotta a szörnyeteget, így teljesítette küldetését (Apollod. Mit., 2,5. 12). • Dante Isteni Színjátékában a Pokol harmadik körét, a falánk vétkezőket őrzi Kerberosz. Itt a földet is szimbolizálja, amelyhez hasonlóan fölfalja és elemészti a holtakat: „Szeme vörös, sötét szakálla ronda, / két körmös kéz nőtt rengeteg hasából, / karmolja a lelkeket, falja, bontja” (Pokol, IV. 1417). [A. D.]
kerék: Kör alakú, tengelyen forgó alkatrész, amely tárgyak, járművek gördülését teszi lehetővé. Az ősi időktől fogva igen gazdag jelentéskörrel rendelkezik. Részesül abból a tökéletességből, amelyet a rkör sugall, ugyanakkor az idő világához, így az állandó bizonytalansághoz, a folytonos teremtéshez és elmúláshoz kapcsolódik. Az élet körforgását, a megújulást, a változékonyságot, az örök visszatérést jelenti. Szimbolizálhatja a sors váltakozását, a szerencsét vagy balszerencsét. A tömör, fából készült kerék eredetileg lunáris szimbólum volt. Későbbi, küllős változata szoláris szimbólumként a rNap és az égitestek ciklikus mozgását jelezte: a kerék tengelye a Nap, küllői a napsugarak. A népszokásokban a téli, ill. a nyári



napfordulón a kerékgörgető napvarázslatok a Nap égi útját idézik föl. A világ szimbóluma (rota mundi). A kerékagy mint kozmikus közép a mozdulatlan mozgató. A kerékabroncs a manifesztáció, amely sugárzással áramlik ki a kerékagyból. • Indiában kozmikus jelképként szerepel, pl. az Upanisadokban: a „Teremtmények Ura [...] a világkerékben a kerékagy” (Mahá-Nárájana upanisad, 1,6).
Kerék a Szúrja-templom oldalfalán (1238–1264, Kónarak).
A rtemplom oldalán tizenkét kerék látható, mivel a hindu templom egyik jelképes jelentésében az istenek szekere. A kerék tizenkét küllője a szoláris ciklus jele. • A buddhizmusban a központ rBuddha; ő indította be a Tan kerekét (Mahávagga, I. 6). A korai buddhizmus térhódításakor Asóka király oszlopain kerék utalt a buddhizmus eszméire (roszlop). A küllők a lelki képességek, amelyek a központban egyesülnek. Az üres kerékagy az égi cselekedetek illeszkedési pontja. Az uralkodó, aki itt tartózkodik, az egyetlen, aki nem változik az univerzális változásban, s a fény sugarai is belőle áradnak ki. A buddhista létezéskeréknek hat küllője van, amely megegyezik a létezési osztályok számával. A nyolcküllőjű kerék felidézi a rlótusz rnyolc szirmát és az Út nyolc ösvényét.



A Tan kereke, tizenhat küllővel ábrázolva.
• A kínai hagyományban a kerékagy az ég, a kerület a Föld, a küllő az ember, aki közvetít köztük. A megszabadulás csak a kerületről a centrumba való visszatéréssel lehetséges, s ez a lét központjába való visszatérést jelenti. • Az ősi Mezopotámiában a kereket Istar övének, a babilóniaiak a Hold Házának nevezték. • Az antikvitásban a versenylovak szerencsejegyeként Hélioszra utalt, mert a napisten a versenylovak patrónusa volt („Héliosz, a kocsihajtó”). A napkerék rHéliosz/Sol vagy rApollón/Apollo napszekerét jelenti (rszekér/kocsi). A hatküllőjű kerék rZeusz/Jupiter égisten jele. A kerékben többen Jupiter villámának megfelelőjét látták. A sorsistennők, Tükhé/Fortuna és rNemeszisz attribútuma. Ixión kereke az állandó bűnhődést jelzi. A harci szekér kereke fensőbbséget, autoritást; a szárnyas kerék gyorsaságot jelent. • Az Ószövetségben az égő kerék az isteni hatalom szimbóluma. Megjelenik Dánielnél: „az Ősöreg [...] trónja lobogó lángból volt, kerekei meg izzó parázsból” (Dán 7,9). Ezekiel látomásában (Ez 1,4–24) a szárnyas tetramorf lények (angyal, oroszlán, sas, bika) tüzes, szemekkel borított kerekektől kísérve jelennek meg.



Ezekiel látomása (Csatári [Admonti] Biblia, XII. sz. első fele, Bécs, Österreichische Nationalbibliothek).
A forgó kocsikerék és a tengely a nyughatatlanságra, a balgaságra is utalhat (Sir 33,5). • A hatküllőjű kerék felidézi a Krisztus-monogramot (rbetű/ írásjel). A kerék aszketikus értelmet is kapott, mivel a földről csak annyit vesz fel, amennyi feltétlenül szükséges. Jelentheti a teológiát is. Forgó kerületének csak legalsó részével érinti a földet, ezért a transzcendensre való koncentrálás kifejezője. A keresztény ikonográfiában a mártíromságra is utal, Diocletianus uralkodása alatt a keresztényüldözés sok áldozatát széttört vagy szögekkel kivert kerékkel kínozták (ebben a jelentésben Alexandriai Szt. Katalin attribútuma [pl. Podolini: Szent Katalin, 14201430, Bp., MNG]). • A középkorban a szerencse és az idő függvényében alakuló emberi sorsváltozások, az emberélet kifejezője; Fortuna kereke már korán átfedésbe került az „idő kereke” és az „élet kereke” toposzokkal. A kerék az emberi dolgok mulandóságát jelezheti, a vanitast, amelyen Fortuna kereke végiggurul. Ezt jeleníti meg az az embléma, amely egy királyt a Fortuna által hajtott keréken ábrázol: a kerékre felkapaszkodva, a kerék tetején, arról lecsúszva, ill. a kerék legalján (rTükhé/Fortuna). A bűnök közül az Állhatatlanság allegorikus alakja keréken próbálja egyensúlyban tartani magát Giotto Erények és Bűnök c. freskóciklusán (1306, Padova, Scrovegni-kápolna). • Az alkímiai hagyományban a kerék a bölcsek kövének előállításához szükséges idő jele. Az alatta levő folyamatos és egyenletes tűz, amelyet az alkimista éjjel-nappal fenntart, a „kerék tüze” nevet kapta. • A tarot X. lapja (Szerencsekerék) egy rszfinx uralta



életkereket ábrázol (rkártya). • Csokonai Halotti versek c. művében a kozmikus idő jelképeként szerepel: „Kilátok az örök létel központjáig, / Hol eredetemnek kezdetét fellelem, / s a végtelen idők kerekét képzelem.” Petőfi a ’végzet’ jelentést eleveníti föl: „A sorskerék hurcol s ledob!” (Évek, ti még jövendő évek). [P. I.]
kereszt: A legrégebbi és legelterjedtebb szimbólumok közé tartozik; számos mitologikus és vallási rendszerben megtalálható. Az eurázsiai kultúrákban a legfontosabb, de előfordul Ausztráliában, Óceániában és a prekolumbiánus Amerikában is. A négy alapvető geometrikus szimbólum egyike, a körrel, a négyzettel és a középponttal együtt (rkör, rközéppont, rnégyzet). E három kapcsolatát alapozza meg: két egyenesének metszéspontjával (középpont) a külső világra nyit; a körbe írva négy részre osztja a kört. Mivel az egyenlő szárú kereszt négy legtávolabbi pontját négy egyenes köti össze, a négyzet és a rháromszög is belőle származik. A négyes szám szimbolikája kapcsolódik a keresztéhez (rnégy). Kozmikus szimbólumként a két szára által kijelölt kereszteződési pont a világ központja. A világrendszerező elv képe: négy karja megfelel a négy égtájnak (régtájak). Az archetipikus ember jelképeként a függőleges vonal az égi, a szellemi, az intellektuális, a pozitív, az aktív és a hímnemű, míg a vízszintes a földi, a racionális, a passzív és a női aspektus. A kereszt a világfa és az életfa geometrikusan megfogalmazott változataként is felfogható (rfa). Kettős orientáltsága (jobb– bal, fent–lent) miatt tartalmaz pozitív és negatív aspektusokat (rjobb és bal). Jelenthet boldogságot, szerencsét, felvirágzást. Ezért fontos szerepe van a ritualizált viselkedésben is; a beavatási szertartások gyakori eleme. • A mezopotámiai hagyományban ismert volt. Babilonban a félholdas kereszt a holdistenségekkel jelenik meg; Asszíriában a négy égtájat jelöli; az arisztokrácia a Nap-keresztet fülbevalóként hordta. Asszíria négy nagy istenére a ma máltai keresztként ismert jel utalt. • Föníciában a kereszt az élet és az egészség jele. Káldeában a hatszárú kereszt a teremtés hat napját, az idő és a világ létezésének hat fázisát jelzi. • Egyiptomban az ankhkereszt, az ún. füles kereszt (lat. crux ansata) a halhatatlanság, a rejtett bölcsesség, az ég és a föld egységének szimbóluma. Jelképezi még a nemek egységét, az „eljövendő életet” és az „eljövendő időt”, az élet és a tudás misztériumainak kulcsát. Nemcsak alakjában egyesíti a férfi (tau-kereszt) és a női (rtojás) szimbólumokat, hanem jelentésében is (a tojás az anyaméh, a



tau-kereszt pedig fallikus szimbólum). Életfa-szimbólumként is értelmezték. Egyesek szerint az ovális az örökkévalóság, míg a szárak a kiterjeszkedés, azaz a végtelenből a térbe való áttérés szimbólumai. Az ankh-kereszt rÍzisz egyik attribútuma, de az ábrázolásokon sok isten kezében megtalálható mint az isteni élet és az örökkévalóság jelképe. Ha halandók tartják kezükben, akkor a boldog örökkévalóság útját fejezi ki, Ízisz és rOzirisz/Szarapisz kíséretében. Utalhat a szent misztériumok védelmére is.
Ankh-kereszt-ábrázolás egy egyiptomi sírfestményen (Kr. e. XV. sz.).
• Indiában a kereszt a lét kiterjedését jelképezi; a függőleges vonal a magasabb, az égi állapotok, míg a vízszintes az alacsonyabb, azaz a földi állapotok megfelelője. A kereszt, közepén körrel a hatalmat, a fenségességet jelképezi. A buddhistáknál a Létezés Körének és a Törvény Kerekének a tengelye kereszt. • Kínában a tér teljességét jelöli; a tízes számot, amely magában foglalja az összes egyszerű számot. A négyzetbe foglalt kereszt itt a Föld szimbóluma, és stabilitást jelent. • A görögöknél az archaikus Artemisz-ábrázolásokon szvasztika (rszvasztika/horogkereszt) látható. Zeusznak mint az ég istenének szoláris szimbóluma. • A rómaiaknál halált és kínszenvedést jelentett; a polgárjoggal nem rendelkezőket büntették keresztre feszítéssel. • A skandinávoknál a T alakú kereszt Tór isten kalapácsa, a vihar, a villámlás, az eső és a termékenység jele (rkalapács). • A keltáknál a körbe foglalt keresztalak terjedt el. A negyedeket a négy elemnek és hagyományos minőségeiknek feleltették meg. Kifejezi Írország négy tartományra való felosztását. Az írek számára a körbe írt kereszt a kelta hagyomány és a kereszténység között létrejött szintézist jelentette. • Az iszlámban a lét minden állapotának tökéletes egységét jelképezi. • Az amerikai indiánoknál az emberi alak szimbóluma,



valamint kifejezi a szüzességet, a négy fő irányt és a négy szelet. A kereszt középpontja az ember és a föld, amelyeket a szelek és az istenek összecsapó erői mozgatnak. • A zsidóknál a táv-kereszt a Messiást, a szabadulást és az örök életet jelképezi; talizmánként viselték (a táv a héber írás huszonkettedik, utolsó betűje). • A keresztény hagyományban a kereszt szimbolikája központi jelentőségű: ebbe a képbe sűrítették bele a Megváltó szenvedéseit, az üdvözülést, magát a keresztény hitet (1Kor 1,18–32). A kereszt a megfeszített Krisztust, valamint Krisztusnak a bűn és a halál feletti győzelmét jelképezi (A Szent Kereszt diadala, a római San Clemente apszismozaikja, 1130 k.). A Passió-szimbólumok egyike; ebben az értelemben látható a Krisztust övező angyalok kezében (Jan és Hubert van Eyck genti oltárának A bárány imádása c. táblaképén a Bárány mögött [1426–1432, Szt. Bavo]; Hans Memling Utolsó ítélet-oltárán [1471, Gdansk, Muzeum Pomorskie]). rJézus Krisztus második eljövetelekor az „Emberfia” jele (Mt 24,30). Nagy Konstantin császár számára Krisztus keresztje a győzelem jele: „In hoc signo vinces” (E jelben győzni fogsz). A teológiai erények közül a Hit allegorikus alakjának attribútuma. Az ókeresztények a kereszt helyett gyakran titkos ismertetőjelet alkalmaztak (rhal, rhorgony). A ravennai San Apollinare in Classe apszismozaikján egy drágakövekkel kirakott kereszt és azon egy Krisztus-medalion helyettesíti Jézus alakját a Krisztus színeváltozása-jelenetben (VI. sz.). A drágaköves kereszt (crux gemmata) liturgikus tárgy; ilyen a magyar koronázási eskükereszt is (rdrágakő). A keresztény művészetben a Nappal és a Holddal is ábrázolják, hogy Krisztus kozmikus aspektusait is hangsúlyozzák, mint ahogy Krisztus kettős természetét jelezték a kereszt függőleges (égi) és vízszintes (földi) tengelyeivel. Gyakran kapcsolják össze az és az betűkkel, valamint a Krisztus-monogrammal (ralpha és ómega). • A középkorban azt tartották, hogy Krisztus keresztjét a tudás fájából készítették (Pacino di Bonaguida: Lignum vitae, 1310 k., Firenze, Accademia) (rtudás fája). Egy másik hagyomány szerint az élet fájából készítették, és ezért képes feltámasztani a halottakat (Jel 2,7; 22,2). Hasonló kontextusban jelenik meg egy középkori német szövegben is a kereszt: olyan fa, amelynek gyökerei a Pokolba nyúlnak, csúcsa Isten trónusánál van, és ágai között tartja a világot. Szimbolizálhatja a halált vagy a szenvedést, és az áldozat elfogadását. Venantius Fortunatus Himnusza a Szent Kereszthez c. művében Krisztus keresztje életfához válik hasonlatossá azáltal, hogy a Megváltó testét hordozta: „Te áldott, kinek ága közt / a világ Kincse lebegett, / te lettél teste



mérlege / s a poklot megrabolta fád.” A zsegrai a „cselekvő feszület” különleges ikonográfiai típusát képviseli, amely a XV. sz. elején terjedt el. Az életfa formájú keresztnek, amelyre Krisztust feszítették, mind a négy végén kezek vannak. Fent kulcsával a mennyország kapuját nyitja, jobbra a tetramorfon ülő, eucharisztiát tartó Eklézsia felé nyúl, bal oldalon leszúrja a bekötött szemű Zsinagógát, alul pedig megnyitja a Pokol tornácát (rEklézsia és Zsinagóga). A fa alatt a bűnbeesés történetének jelenetei láthatók (rÁdám, ralma/almafa, rÉva).
A megváltás allegóriája (XV. sz. eleje, Zsegra, Szentlélekplébániatemplom).
• Az Isteni Színjátékban az örök dicsőség szimbóluma, az áldozat árán elért öröklété (Paradicsom, XXII. 97–108). Védelmet nyújtó jelként is használták, pl. járványok idején, ördögűzéskor, de a keresztesek ruháján is hordozta ezt a jelentést. J. S. Bach egyes vokális egyházi műveiben a „Jézus”, az „Üdvözítő” és a „Megváltó” szavakhoz a kottában keresztrajzolatot kiadó dallamvonal kapcsolódik. • A keresztény keresztnek hat fő formája van:
1. csúcs nélküli tau-kereszt, 2. egyenlő szárú görög kereszt, 3. orosz kereszt, 4. csúcsban végződő, egy vízszintes áthúzással ábrázolt latin kereszt, 5. csúcsban végződő, két vízszintes áthúzással ábrázolt kereszt, 6. csúcsban végződő, három vízszintes áthúzással ábrázolt kereszt.



A tau-keresztet (1) a karóhoz szögezett kígyó ábrázolásának is tekintik, amely így az áldozat árán legyőzött halált jelképezi. A középkorban ezt a formát Remete Szt. Antal keresztjének nevezték, mivel az ő attribútuma a csengővel ellátott T alakú mankó. Ez a keresztforma pl. Bosch Szent Antal megkísértése c. képén (1505–1506 k., Lisszabon, Museu Nacional de Arte Antiga) a szent szerzetesi öltözetének vállán látható. (A kereszt a Szent Antal-rendhez való tartozásra utal Jan van Eyck A szegfűs férfi c. portréján is, ahol az ismeretlen férfi nyakában csengő és tau-kereszt lóg [1430-as évek eleje, Berlin-Dahlem, Staatliche Museen].) Az egyenlő szárú görög kereszt (2), a crux quadrata ősi keresztény szimbólum, amely a körbeírható kereszt. A görögkeleti templomok alaprajzukban ezt a formát követik, s kupoladíszítésként is megjelenik. Kevésbé elterjedt változata szintén négy egyenlő ággal rendelkezik, de az alján egy felfelé fordított félkör látható. Ez a rhorgony szimbolikus jelentéseivel áll összefüggésben, s kifejezi azt a meggyőződést, hogy a templom, mint rhajó, Isten országa felé tart, ahol majd a keresztény üdvösség és reménység horgonya őrzi a híveket. Az orosz kereszt (3) hosszabb, függőleges szárát egy rövid vízszintes, egy széles középső és egy jellegzetesen ferdén elhelyezkedő ág keresztezi. Ez a forma felel meg leginkább annak a keresztnek, amelyen Jézus meghalt. Ez a forma így nem csupán jele, hanem ábrázolása is Krisztus keresztjének. A felső, kisebb ág – a kettős keresztekhez hasonlóan – arra a táblára emlékeztet, amelyet Jézus feje fölé erősítettek, s amelyen ez volt olvasható: „A názáreti Jézus, a zsidók királya” (Jn 19,19); az alsó pedig az a lábtámasz, amely az önkéntelen támaszkodás révén meghosszabbította a halálraítélt szenvedéseit. A hagyományos értelmezés szerint az egyik végével felfelé, a másikkal lefelé mutató ferde ág azt jelképezi, hogy Krisztus eljövetelével megtört a bűn egyöntetű uralma az emberiség felett, lehetővé vált számára az üdvösség, a földtől az ég felé való törekvés. A kereszt nyolc vége az emberiség történelmének nyolc periódusára utal, amelyek sorában a nyolcadik az eljövendő örök élet, a Mennyek Országának korszaka. Az egyszer áthúzott latin kereszt (4) négy karja nem egyenlően osztja egymást; ez a forma a kiterjesztett karú ember jelképe. Kifejezi az emberiség egészét, amelyet Krisztus a világ minden tájáról magához vonz. Ezt a formát követik a nyugati templomok alaprajzai, s ez a katolikus templomok tornyainak jellegzetes eleme (rtemplom). A kétszer áthúzott kereszt (5) az egyházi hierarchiában játszik szerepet, a kardinálisok és az érsekek használhatják. A háromszor áthúzott kereszt (6) szintén az



egyházi hierarchia jelzője: a pápai tiarának és a püspöki süvegnek felel meg. A XV. sz.-tól kezdődően csak a pápának van joga ezt a keresztformát használni. • Az X alakú, ún. András-kereszt-ábrázolások a X. sz.-tól ismertek. A hagyomány szerint András apostolt ilyen formájú keresztre feszítették (pl. Matteo Preti freskója, 1650–1651, Sant’ Andrea della Valle, Róma; Szent András-oltár Liptószentandrásról, 1512, Bp., MNG). A barokk korban, pestisjárvány idején az ún. Zakariás-keresztek óvó erejében bíztak, amelyekre a Zakariás-áldás kezdőbetűit írták. • A gnosztikusoknál a kereszt a tökéletesség egyensúlya. • Az alkímiában az elemek természetes rendje, a quinta essentia középpontja. • A magyar címerben szereplő kettős kereszt a magyar királyok egyik hatalmi szimbóluma, amely a XII. sz. vége óta, III. Béla uralkodásától kezdődően volt használatos, és az uralkodó egyházi és világi főhatalmát fejezte ki. A hagyomány szerint ez a kettős kereszt I.(Szt.) István király kereszt-ereklyéjére utal, amelyet II. Baszileosz bizánci császártól kapott, s Krisztus keresztjének egy darabkáját tartalmazta, valószínűleg mellkeresztbe foglalva. • John Donne A kereszt c. művében a lélekben hordozott kereszt a megtisztulás szimbóluma. A német romantikus festő, Caspar David Friedrich Kereszt a hegyen c. festményén a központi motívum a hegycsúcs és a fénysugarak által kiemelt kereszt (1811, Drezda, Staatliche Kunstsammlungen, Gemaldegalerie). Weöres Sándor Keresztárnykép c. képverse a kereszt alakját idézi fel. Pilinszky lírájának egyik központi motívuma: „»Latrokként – Simone Weil gyönyörű szavával / – tér és idő keresztjére / vagyunk mi verve emberek«” (Juttának). [K. K.; Ú. E.]
keresztelés: rvíz
kert: A kozmosz kicsinyített mása, világmodell, a földi rParadicsom. Élet és halál harmonikus egységét szimbolizálja, mivel nyomon követhető benne a vegetáció pusztulása és újjáéledése. Közepén axis mundiként helyezkedik el a világfa vagy a halhatatlanságot biztosító rfa; földjét rnégy rfolyó öntözi. Más elképzelések szerint a kertben a fák a terület határvonalát adják, s a centrumban rtemplom vagy roltár áll, ill. rkút, esetleg medence, amely az élet vizének forrása. Érett gyümölcsökkel teli fák, színpompás virágok díszítik, és szabadon sétáló állatok (rszarvas, rpáva, rgalamb/gerle) népesítik be. • Az egyiptomi kultúrában a természeti adottságok miatt igen nagy értéke volt a művelhető területnek. A tikkasztó sivatagos táj elleni védekezés eredménye volt a fallal elkerített, növényekkel beültetett kert,



amely szökőkútjaival, árnyékot adó fáival magát az életet jelentette. Emellett azonban szakrális jelentés is társult hozzá. A templomok kertjeit szent ligetekként tisztelték. Egyes feliratok szerint Amon isten megparancsolta Hatsepszut királynőnek, hogy létesítsen részére egy nagy kertet, amelynek közepén templom áll. III. Ramszesz fáraó a Medinet Habuban emelt templomnál először egy nagy kertet építtetett: „tágas helyet, ahol annyi a Lótusz és Papirusz, mint a homok.” Számos kert és fa vallásos tisztelet tárgya volt. Az egyiptomiak azt remélték, hogy lelkük haláluk után is részesedni fog a kert áldásaiban, ezért a sírkamrák falaira kertrészleteket is festettek. • Mezopotámia többek között függőkertjeiről volt híres, amelyeket valószínűleg a zikkuratok mintájára építettek. Az ókor rhét csodájának egyikeként tartották számon Szemiramisz királynő függőkertjét. • Perzsiában, Egyiptomhoz hasonlóan, a természeti körülmények miatt a kert az életet adó oázis, a Paradicsom. A kertek szeretete és a fák kultusza gondolkodásuk egyik alapvető jellegzetessége. A kertészkedés az ifjúság neveléséhez tartozott, s még magas rangú hercegek is részt vettek benne. Leghíresebb versgyűjteményeik a Gulisztán (Rózsakert) és a Busztán (Gyümölcsöskert) címet viselik. Egy XV. sz.-i miniatúra egy kínai hercegnő és egy perzsa herceg találkozását kertben jeleníti meg. Két híres középkori költő, Szádi és Háfiz sírja falakkal körülvett kis ligetben áll. A kertek értékét jelzi az is, hogy lázadás esetén a nép először az uralkodói kerteket, a hatalom és a gazdagság szimbólumait rombolta le. A perzsa szőnyegek egyik alaptípusa kertet modellál. A zord idő beálltával hatalmas, kertet ábrázoló szőnyegekkel pótolták a valódi kertet a király számára. A téglalap alakú mezőt – amely a tipikus perzsa kert sémája – egyenes vonalú csatornák osztják föl, ezek a csatornák virágokkal és cserjékkel teli négyszögeket határolnak el. Ez megfelel a négy paradicsomi folyó által négy területre osztott univerzum ideájának. A perzsa kertet is mindig fal veszi körül. Ebben az értelemben a kert jelentése a rsziget és az oázis motívumával rokon: a védett intimitás, a visszavonulás, megpihenés helyszíne. Az arabok később átvették ezt a kertkultúrát. Művészetük hatása Európában Dél-Spanyolországban (Cordoba, Toledo, Granada) érezhető olyan alkotásokon, mint pl. az Alhambra erőd kertjei. • Indiában elsősorban pihenésre, testi-lelki felüdülésre szolgált a kert, amelynek alaprajza a mandalához hasonlít (rmandala). Kozmikus tengelykereszt húzódik át rajta, amely tizenkét teraszra osztja fel a tizenkét állatövi jegynek megfelelően. Ilyen pl. az indiai muszlim építészet remekműve, a Tadzs Mahal kertje. • A



kínai mítoszokban a halhatatlanság gyümölcseit termő fák Hszi-vang-mu (’nyugati királyi anya’) istennő kertjében teremnek, s ez a halhatatlanok „Paradicsoma” (rbarack/őszibarack). A Távol-Keleten, különösen Kínában és Japánban, fontos jelentősége volt a magánkertek ápolásának, amelyek a természettel való közvetlen kapcsolatot jelentették. A természet kicsinyített másai; két legfontosabb alkotóelemük, a rvíz és a rkő/szikla, az aktív és passzív princípium együttesét, a világ változtathatatlan lényegét tükrözik, míg a növények a születés és pusztulás folytonosságát, a mulandó szépséget jelenítik meg.
Buddhista kert (Ryoanji-templom, XV. sz. vége, Kiotó).
Japánban a kertekben kaptak helyet a teaházak is, mivel a teaszertartásra a kerten való áthaladás készíti fel a résztvevőket. • A görögök kertjei eleinte a kegyhelyként tisztelt szent ligetek voltak. Ezek közepén oltár vagy templom állt. Az istenek és hősök szent ligetei versenyjátékok színteréül is szolgáltak. A testedző iskolákat, a gümnaszionokat szintén nagy kert vette körül, s az egyes kertrészleteket akadémiának, líceumnak nevezték. Később a gümnaszionok sétaútjaiból a filozófusok gyülekezőhelye lett, ahol a mesterek sétálva tanítottak. A kert tehát iskolaként funkcionált, pl. Epikuroszt „a Kert filozófusának” nevezték. Priaposzt tisztelték a kertek védőisteneként, s szobrain a rfallosz hangsúlyos ábrázolása termékenységi vonásaira utal (rPriaposz/Priapus). A kert az antikvitás szerelmi költészetében is erotikus szimbólum, ill. a női genitália jelképes megjelenítése. A kertbe való behatolás, a termények megdézsmálása a nemi aktust jelöli: „Elveheted kertemből büntelenül mi csak ott van, / ha megadod te nekem mind, mit a kerted igér” (Corpus Priapaeorum, 5.). Homérosz Odüsszeiájában is több kertleírással találkozhatunk. A phaiák



fejedelem, Alkinoosz gyümölcsöskertje maga a tökéletesség, a bőség, az istenek ajándéka (Od., VII. 112–132). A mítoszokban szereplő rHeszperiszek kertje az raranykor eszményi helyszínéhez hasonló. • A bibliai Édenkert a tökéletes boldogság és az ártatlanság állapotának szimbóluma (rParadicsom). Ugyanakkor fájának gyümölcse a testi gyönyörök megízlelését kínálja, így válhat a földi szerelem helyévé (ralma/almafa, rtudás fája). A bűnbeesés és kiűzetés ábrázolásain is megjelenhet a tökéletes állapotra utaló kert (pl. Jan de Limbourg és testvérei: Bűnbeesés és kiűzetés a Paradicsomból, Berry herceg
hóráskönyve, 1415–1416, Chantilly, Musée Condé). Az Énekek énekében az elzárt kert a kedves szüzességére utal (Én 4,12). A keresztény szimbolika ezt veszi át a szeplőtelen fogantatás, ill. rSzűz Mária tisztaságának jelképeként (hortus conclusus). Erre a jelentésre utal Stefan Lochner Madonna rózsalugasban c. festménye is (1440 k., Köln, Wallraf-RichartzMuseum). Az rAngyali üdvözlet ábrázolásainak is gyakori színtere (pl. Leonardo da Vinci: Angyali üdvözlet, 1472–1475, Firenze, Uffizi). • A néphagyományban is megjelent a nagyhét utolsó napjain és húsvét éjszakáján a kerti imádkozás szokása, amely a Getsemáné-kertben történt eseményekre emlékeztetett (Mt 26,36–42). • A középkori templomok fallal bekerített kolostorkertjei, a reneszánsz szimmetrikus elrendezésű kastélykertjei, a francia és spanyol barokk labirintus típusú, geometrikus formákat kedvelő kertjei, majd a természet mintájára telepített angol kertek mind egy-egy kor világfelfogását tükrözik. • A gyönyörök kertje (hortus deliciarum) a XX. sz.-ig nyomon követhető toposz, s a testi örömök, az érzékiség kifejezője (Bosch: A Gyönyörök kertje, 1503–1504, Madrid, Prado; Gulácsy Lajos: Szerelmespár [Don Juan kertje], 1910, Bp., MNG; William Blake: A szerelem kertje; Oscar Wilde: Eros kertje; Csáth Géza: A varázsló kertje; Ady: Az árvaság kertjeiben).



Gulácsy Lajos: A varázsló kertje (1906, Bp., MNG).
• Ovidius az állam jelképeként is használja (Fasti, II. 701–710). Ezt a hagyományt folytatja Shakespeare, akinek több drámájában a „gyomos kert” a hanyatló állam, ill. világ szimbóluma (Hamlet, I. II.): „kertünket, a szép hont / Gyom veri fel” (II. Richárd, III. IV.). A magyar irodalomban Móricz Zsigmond Tündérkert c. regényének címe is kifejezi, hogy a korabeli, három részre szakadt Magyarországnak egyetlen „művelt” része a Bethlen Gábor vezette Erdély. • A világtól való elvonulás egy lehetséges formája: pl. Szt. Ágoston Vallomások c. művében a szerző megtérése olvasás közben egy kertben zajlik le. A pihenés, a magány (Milton: Il Penseroso), a gondolkodás, a misztikus megvilágosodás tere (Marvell: Gondolatok a kertben). Voltaire Candide-jának zárómondata az egyéni lét kiteljesítésének (mint egyetlen lehetséges életcélnak) jelszava lett: „Műveljük kertjeinket!” Vörösmarty Csongor és Tünde c. darabjában a kert maga a világ, amelyben az emberiség drámája zajlik a megkísértéstől a beavatásig. Lehet a megszelídített és művelés alatt álló lélek jelképe, szemben az rerdő szimbolizálta vad lélekkel (Hamvas Béla: Scientia Sacra). Bartók (Balázs Béla szövegére komponált) A Kékszakállú herceg vára c. operájában a férfilélek gyöngédségét jelképezi: „Ó! Illatos kert! / Kemény sziklák alatt rejtve.” rAdónisz-kert, rgyümölcs/termés [A. B.]
kerub: rangyal
keselyű: Nagytestű ragadozó rmadár; táplálékát elhullott állatok alkotják. Dögevőként egyszerre szimbolizálja a pusztítást, a halált, a mohóságot,



valamint a megtisztulást, a megújulást, az életet. Ez utóbbi szerepében kapcsolódik a víz és a tűz jeléhez, és válik bőség-szimbólummá számos természeti népnél. A hagyomány szerint Kínában a magas életkort, Egyiptomban a varázslatosságot, Arábiában pedig a fortélyt jelképezi. A női princípiumot reprezentálja a sólyommal és a karvallyal mint férfi princípiummal szemben (rsólyom); anyai gondoskodást, védelmet, menedéket jelent. • Az egyiptomi anyaistennők (rÍzisz, Mut, Hathor, Neith) emblémája, akiket gyakran ábrázoltak keselyűfejjel, ill. akiknek ideogrammája a keselyű. Anyaság- és szeretetszimbólum; kosáron ülve az anyaméhben megindult termékeny fejlődést jelképezi. A védelmező erő szimbólumaként királyi melldíszeken is szerepelt. • A görög-római mitológiában rKronosz/Saturnus és rApollón/Apollo szent madara, jósmadár. A Róma alapításáról szóló legenda szerint Remus hat, Romulus tizenkét keselyűt látott, amikor egyikük a Palatinusról, másikuk az Aventinusról az éghez fordult, hogy megtudja, melyikük legyen az alapító, az építő (rRomulus és Remus). • A Bibliában nehezen különíthető el jelentése a sasétól, mivel görögül a rsas és a keselyű is altosz. A keselyű inkább tisztátalan állatként szerepel (Lev 11,13; MTörv 14,12; Mt 24,28); az ördögöt, az Antikrisztust is jelölheti. • A XVII. sz.-i angol drámaíró, Ben Jonson komédiájában, a Volponéban, a tipizált szereplők ragadozó állatok nevét viselik, pl. Voltire (’keselyű’) az önzés és a mohóság megszemélyesítője. D’Annunzio A nap keselyűje c. költeményében a művészi elragadtatásra és az inspirációra utal. [K. J.]
kesztyű: Gyakran magát a kezet reprezentálja, ezért szimbolikája a kézével rokon (rkar/kéz). • A sámánöltözet egyik eleme; a hat- vagy hétujjú kesztyű a többletcsontra utal, s ezáltal viselője szellemi erejét jelképezi (rcsont/csontváz, rujjak). • A kézhez hasonlóan védelmet, agressziót, ill. támadást, valamint adományozást jelöl. Az ellenség lába elé dobott, esetleg arcba vágott kesztyű a középkorban párbajra való kihívást jelentett. A kihívó kesztyűje mellé vetette a sajátját az a lovag, aki elfogadta a kihívást. A kesztyűk a nyilvánosságot biztosították a párviadalnak, és egyúttal a megjelenés zálogául is szolgáltak. A lovagok és nemesek páncél-, ill. bőrkesztyűje elengedhetetlen volt a harchoz és a védekezéshez. A kesztyűlevétel gesztusa a másik ember előtt az önkéntes lefegyverzés, behódolás, ill. barátság jele volt. A hölgyek kesztyűje szemérmességre, az áttört, csipkés kesztyű azonban kacérságra utalt. • A katolikus liturgia



szerint különféle színű kesztyűk járultak a papi hierarchia egyes tisztségeihez (rruha, rszínek). A papi méltóságon kívül az invesztitúrát, a papok beiktatásának jogát is jelölte. • A szabadkőművesek fehér kesztyűje szellemi-fizikai tisztaságuk kifejezője. Így akarták elkerülni, hogy tisztátalan dolgokkal kerüljenek közvetlen érintkezésbe. [R. G.]
kettő: Matematikailag az regy duplikációjának eredménye (1+1=2), és mint ilyen, az első páros szám, egyben az egyetlen páros prímszám. A kettő önmagával összeadva ugyanannyit (négyet) ad végeredményül, mint önmagával megszorozva, és ezzel egyedül áll a természetes számok halmazában. Geometriai analógiája a két pont, a vonal és a szög. A lineáris történeti szemlélet szerint a kettő több, mint az egy (pontosan kétszer annyi), ám az archaikus kultúrákban a kettő az Egység megszűnésének, elfeleződésének az eredménye; az első mennyiség, amellyel létrejön a Sokaságnak a bukás utáni világa. A kettővel születnek meg a nemek. A kettes szám a szétválasztás, a komplementeritás, az ellentét és a megkettőződés száma. A tradíciók többségében feminin szám, az életet adó női princípium megtestesítője. Az egy az isteni, a teremtő, az ideák világához, a kettő a teremtett lények és a másolat világához tartozik. Az egy a Forma, a kettő az Anyag. Míg az egy a tökéletesség, az egész jelképe, amelynek geometriai analógiája a kör és a gömb, addig a kettő az eltorzulást, a megzavarodást hozza létre: a körből ellipszis, a gömbből rtojás válik. Az egy a végtelen, a nyugodt önszemlélés és az isteni mindentudás száma; a kettő dualizmusából pedig megszületik a dialektika, amely alapja minden erőfeszítésnek, mozgásnak, harcnak és fejlődésnek. Az analízis alapelve, amely az ismeret megszerzése érdekében lerombolja a valóságot. Mint archetípus, minden ember őseredeti élményéhez, az Én és a Te, az Egyik és a Másik érzékeléséhez kötődik. Minden bináris modell bipoláris, és pólusai ugyanarról a területről származnak (pl. tér: rjobb és bal; idő: nappal és réjszaka, rfény/világosság és sötétség). A kettes szám archetipikus struktúrájából eredően minden bináris modell szétválaszt, szembehelyez és így összehasonlítást tesz lehetővé; egyben magában hordja a teremtést, a mozgást is. Az ősi civilizációkból fennmaradt teremtésmítoszok ilyen bináris modellekre építik fel a világ keletkezésének történetét. • A világ anyagi egységének dualizmusát a kínai jin-jang elmélet is tartalmazza (rjin és jang). A Ji king (Változások könyve), amelyet Kínában jóskönyvnek használtak, szintén a bináris oppozíciókban látja a



világ lényegét, s ezeket trigrammákkal ábrázolja (rtrigrammák). • Az iráni mitológiában Ahrimán és Ahura Mazda a sötétség és a világosság ellentétpárja; az éjszaka és a nappal az örökkön magába visszaforduló idő két aspektusa (rAhrimán/Ármány, rAhura Mazda). A földi létforma a kettes számra épül: az ember porból épült lakhelyének két kapuja van – az egyik, hogy belépjen, a másik, hogy eltávozzék; azaz megszülessék és meghaljon. A földi élet rövidségét az e házban eltöltött két nap jelképezi, az emberek közti ellentéteket és széthúzásokat pedig a két atmoszférájú klíma. • Az afrikai mitikus gondolkodásmód a kettősség élményéből táplálkozik, amelyet kozmikus törvényszerűségnek fog föl. Így minden dolognak két oldala van: pozitív és negatív; nappali és éjszakai. • Az egyiptomi hitvilágban is alapvető fontosságú: Hórusszal (a fénnyel, rHórusz) rSzéth (a sötétség) áll szemben; a Kelettel a Nyugat (régtájak). • A görög mitológiában is megjelenik a bináris modellben való gondolkodás néhány eleme, noha korántsem jut olyan alapvető szerephez, mint a fent említett hagyományokban. Hésziodosz Theogoniájában Gaia és Uranosz, a Föld és az Ég nászából születnek a többi istenek (126–138) (rGaia/Tellus, rUranosz/Uranus, rszent nász). Gaia a Khaoszból, az Ősegyből származott, és megszülvén saját párját, aki egyben önmaga ellentéte, vele „szerelembe vegyült”. Platón A lakomában elmondja, hogy eredetileg az emberek androgünök (=1) voltak, ám az isteni akarat kettészakította őket: a felek (=2) azóta is egymást keresik (189d–191d) (randrogün/hermafrodita, rférfi és nő). A bináris szemlélet példája a görög mitológiában a Dioszkuroszoknak, Zeusz és Léda ikerfiainak, Kasztórnak (Castor) és Polüdeukésznek (Pollux) a története: sorsuk a fény és a sötétség örök váltakozásának megjelenése (rfáklya). A püthagoreusok az univerzumot átható oppozíciónak a Végtelen és a Véges, a Páratlan és a Páros, az Egy és a Sok ellentétét tartották. Az első páros szám a kettes, amelynek származéka minden további páros szám. „A püthagoreusok a kettősséget viszálynak és vakmerőségnek nevezték” (Plut. Iszisz és Oszirisz). Platón a világ két szintjét: az Ideák és a másolat szintjét különíti el: a mi világunk (=2) csupán tükröződése, másolata az Ideák (=1) tökéletes világának. Plótinosz szerint a mindenség az Egyből keletkezett emanáció útján, s az élet a kettővel kezdődik. A kettő jelképezi az elsődleges és sorsszerű, így a legelementárisabb, legmeghatározóbb osztódást, vele jön létre a sokaság, ő az első a degradációs láncban, az Egyből kiáramlott létezők célja pedig az újraegyesülés (A három eredendő valóságról, 5). • A bibliai



teremtéstörténet Istene szétválasztással teremt. „Kezdetben teremté Isten az eget és a földet”, szól a Teremtés könyvének első mondata, amely a bét betűvel, a héber ábécé második betűjével kezdődik. Az Éden két tiltott fája közül a tudás fájáról szakított almának a megízlelése, a bűnbeesés döbbentette rá az első emberpárt saját nemiségére és különbözőségére (rtudás fája). A Paradicsomon kívüli lét a kettő uralma alá rendelt. A teremtett, a földi lét törvényeit rMózes két törvénytáblája határozza meg. Salamon templomának bejáratát két roszlop szegélyezte, amelyek az örökkévalóság kapuját voltak hivatva szimbolizálni: rajta keresztül volt lehetséges a Kettőből az Egybe lépni. rÁbel és rKáin a világhoz és teremtőjéhez való viszonyulás két módját, a szeretet és a racionális ismeretszerzés útját reprezentálta. Az Isten alkotta természet tökéletességéhez az ellentétpárok egysége is hozzátartozik: „Minden dolog páros, kiegészíti egymást” (Sir 42,24). • A manicheizmus szerint a világon két erő működik és feszül állandóan egymásnak: a Jó és a Rossz, Isten és Sátán, akik önálló és egyenrangú entitások. Ők a világ két alapelve, a pozitív és a negatív pólus. • A Tabula Smaragdina, amely a hermetikus tanok hivatkozási alapjává vált, ezt írja: „Kétség nélkül való és legigazabb: hogy ami / fönt van, az olyan, mint ami lent van, hogy / az egyetlen csodáit előidézze.” A fönti és a lenti világ közötti megfelelések, a korrespondanciák tana nyújt lehetőséget a misztikus tapasztaláshoz, amelyet nem a káini racionális, analitikus megismerés, hanem az ábeli szeretet irányít. • A középkor szimbolikájának alapja is a makro- és a mikrokozmosz (az eredeti és a másolat) közötti analógiák feltárása és magyarázása volt. A világot mozgató két energia (a rokonszenv és az ellenszenv) elve a korrespondencia-tannal szorosan összefonódva jelenik meg az ezoterikus elméletekben: „A második szám alatt a tudás vagy vonzás áll, / amely a befelé húzó magnetikus vonzás mozgásaként / a természet második alakja, s belőle ered a / természet érzékenysége. E vonzás minden ellenszenv / alapja, mert a mozgás a keménységet széttöri, és / a keménység a mozgással mégis egyszerre születik” (Jakob Böhme: Tabulae Principiorum, A Tinctura Nagy Titka, avagy Isten hármasságának legnagyobb és legmélyebb alapja, 34). • A Kabbala a héber ábécé minden betűjéhez számértéket rendelve a kettőt a bét, a második betű számbeli kifejezőjévé tette. A bét a létezés dualitását jelképezi, amely nélkül semmi sem létezik. Mint archetípus benne jelenik meg minden tartalom, ő mindennek a foglalata. Abét a befogadó princípium, a teremtett „Te”, amely magába fogadja a teremtő „Én”-t (az



Egyet). A „kettős” betűkhöz tartozik, amelyek a planétákkal állnak korrelációban. A szefirák közül a kettőhöz a Hochmá, a Bölcsesség tartozik (rszefirá/szefirot). • A korstílusok közül a romantika a pozitív és a negatív, a jó és a rossz, a morális és az amorális együttlétezésének és ellentétének ábrázolását központi motívummá emelte (pl. Victor Hugo: A párizsi NotreDame). A meghasadt tudat, a személyiség kettősségének problémája szintén a romantika korától jelenik meg az irodalomban (E. T. A. Hoffmann:
Válaszúton, Dosztojevszkij: Hasonmás). Babits Mihály A gólyakalifa c.
regényének főhőse is kettős életet él: ez a pozitív és a negatív, a gazdag és a szegény stb., az egyénben szétválaszthatatlanul együtt létező ellentétek önálló életre ébredésének a következménye. rszámok [V. E.]
kéz: rkar/kéz
kézrátétel: Erő, hatalom vagy tulajdonság átruházásának és a tulajdonbavételnek egyetemesen elterjedt mágikus gesztusa, ill. rítusa. • Az Ószövetség több helyén az áldozás szerves része; a rítus során az áldozó bűne áttevődik az áldozati állatra (Lev 16,21–22) (ráldozás/áldozat, rbárány/juh, rkecskebak, rkos). A hivatal átadását (Szám 27,18) és a felszentelést (Kiv 28,41) a kézrátétel ceremóniája kíséri. Ősrégi szokás az áldással összekötni (Ter 48,14–16; Lev 9,22) (ráldás). A Talmud szerint a főtanács tagjait kézrátétellel nevezték ki. • Jézus és tanítványai – akárcsak a görög Aszklépiosz – kézrátétellel gyógyítanak (Mk 5,41; Mt 8,2; ApCsel 28,8). Kézrátétellel valósul meg a konfirmáció és a felszentelés (ApCsel 8,17; 19,6), a kegyelem átadása (ApCsel 6,6; 1Tim 4,14; 2Tim 1,6). A liturgiában egyebek között a keresztség és a bérmálás szentségének kiszolgáltatásakor, diakónus-, pap- és püspökszenteléskor alkalmazzák. A misében a pap kézrátétellel hívja le az áldozati adományokra a Szentlélek erejét. • A képzőművészetben a leggyakrabban a keresztelés-, a királyok imádása- és a Mária koronázása-jeleneteken fordul elő.



Rembrandt: A tékozló fiú hazatérése (tollrajz, 1640–1645, Haarlem, Teylers Museum).
• A mindennapi életben oltalmazás kifejezésére és megnyugtatásra szolgál (József Attila: Tedd a kezed). rkar/kéz [Eö. A.]
Khariszok/Gráciák: A görög-római mitológiában a báj, a kellem istennői (gör. kharisz ’kellem’, ’jóság’). A mítoszok leggyakrabban Zeusz és Eurünomé Ókeanisz nászából eredeztetik őket (Apollod. Mit. I. 3,1). Hésziodosz három Khariszt említ, nevük: Aglaia (’ragyogó’), Euphroszüné (’öröm’), Thaleia (’virágzó’), s ekképpen jellemzi őket: „Szempillájuk alól szerelem pereg olvatagon le, / és minden pillantásuk szépséges igézet” (Theog., 910–911). A természet rendjét és harmóniáját testesítik meg: „Mind, ami szép, kedves” (Theognisz: Múzsák és Khariszok). Lakóniai kultuszukban – valószínűleg lunáris istennőkként – a különböző holdfázisokat jelképezték. Kerényi Károly a Khariszokat, mint az öröm megtestesítőit, az rErinnüszök/Furiák, a harag – szintén hármasságot alkotó – istennőinek ellentétpárjaiként értelmezi (Görög mitológia) (rhárom). Aphrodité, Apollón és Dionüszosz kísérői; alakjuk olykor a Hórákéval olvad egybe (rHórák). Szerepük a Múzsákéval is rokonítható, pl. Euripidész is együtt említi őket: „Nem szűnök a Kháriszokat, / s Múzsákat hivogatni [...] Költészet, sose hagyj el már” (Az őrjöngő Héraklész, 667–670) (rMúzsák). • Rómában Gráciák néven szintén a kegyesség és a szépség istennői. Apuleius Az aranyszamár c. regényében Psyche és Cupido menyegzői lakomáján a Hórák és a Múzsák társaságában jelennek meg az illatszereket szóró Gráciák (VI.). A képzőművészetben virágkoszorús fiatal leányalakokként ábrázolták őket. A feltehetőleg késő hellenisztikus szoborcsoport alapján készült Három grácia-freskó (Kr. e. III. sz. k.,



Nápoly, Museo Archeologico Nazionale) meghatározó ikonográfiai típussá vált. Az egymás vállának és karjának érintésével összekapcsolódó három meztelen nőalak közül a két szélső szemből, míg a középső hátulról látható. • Botticelli Tavasz (Primavera) c. festményének táncoló grácia-figurái (1485 k., Firenze, Uffizi) és Raffaello A három grácia c. képének nőalakjai (1504–1505 k., Chantilly, Musée Condé) is ezt a kompozíciót követik. [Ú. E.]
Khimaira: A görög mitológia egyik mesés állata. Homérosznál oroszlánfejű és -testű, hátán kecskefejjel, farka helyén kígyóval (Hom. Il., VI. 179–182).
Khimaira (korinthoszi tál ábrázolása, Kr. e. VI. sz., Bécs, Kunsthistorisches Museum).
• Hésziodosznál háromfejű – oroszlán-, kecske- és kígyófejű – tűzokádó nőstény szörnyeteg, Tüphón és Ekhidna leánya, rKerberosz testvére (Hésziod. Theog., 319–325). A mítoszok szerint Bellerophontész (Glaukosz, másutt Poszeidón fia) győzte le a Pégaszosz (rPégaszosz/Pegasus) segítségével. Servius Honoratius kommentárjában Lükia egyik pusztító tűzhányójának jelképe, Plutarkhosznál egy kalóz neve, akinek rettegett hajóját díszítette a mesés állat képe. • Berzsenyinél a sors nehézségeire, a mások által felállított akadályokra utal: „S’ pályája küzdés; ám de végre / Talpa alá szegi a’ chimaerát” (Wesselényi hamvaihoz). A szörnyállat nevének modern jelentése: ’téveszme’. Ady a romlott asszonyokat nevezi kiméráknak (A kimérák istenéhez). [Ú. E.]



Khlórisz: rFlora, rvirág
Khronosz: Az antikvitásban az idő megtestesítője. A kozmogóniai gondolkodásban mint az első ok, a világtojás (rtojás) formálója, az anyag mozgatója, a nemzőerő szerepel. A fejlődésben, mozgásban lévő anyagot jeleníti meg, ezért csak ott létezhet, ahol a keletkezés és az elmúlás is jelen van. IV. sz.-i hagyományként attribútuma az Uroborosz, a saját farkába harapó kígyó, az önmagába forduló, saját testét felemésztő és újjászülő idő szimbolikus ábrázolása (rkígyó). A mítoszokban Khronosz titán fia Aión (gör. ’idő, kor’; lat. Aeon), a végtelen idő megszemélyesítése. Gyakran Héliosszal azonosították, a hatalommal, amely mindent lát és feltár (rHéliosz/Sol). Alakja már az ókorban összeolvadt a görög mitológia rOlümposz előtti istennemzedékének uralkodójával, Kronosszal (rKronosz/Saturnus). Ezt neveik hasonlóságán túl mitológiai szerepük és attribútumaik is lehetővé tették: Khronoszt, a teremtményeit elpusztító időt kaszával, Kronoszt, az atyját, Uranoszt kasztráló, gyermekeit elnyelő istent sarlóval ábrázolták. Azonosításukat Plutarkhosz is említi: „...a görögök Kronoszt képletesen az időnek mondják” (Iszisz és Oszirisz, 32). • A középkori művészetben Khronosz az életkerék forgatója, pl. az amiens-i Notre-Dame-katedrális egyik domborművén (XIII. sz. eleje) (rkerék). Számos korabeli metszeten Khronosz/Kronosz, az „Időatya” (a teremtményeit felfaló vasfogú idő) antik épületeket, szobrokat rág. • Megjelenítése, attribútumai antik eredetre vezethetők vissza: elhanyagolt külsejű, parasztöltözetű, gyakran meztelen, szárnyas raggastyán, kezében homokóra, rsarló/kasza; botra, mankóra támaszkodik, olykor szekéren ül (rhomokóra/óra, rszárny).



Az Idő diadala (fametszet, Petrarca-illusztráció, Velence, 1493).
Ikonográfiája a Szaturnusz bolygóéra is hatott (rSzaturnusz bolygó). (A magyar emlékanyagban is megjelenik; pl. a nyírbátori stallum Marone készítette intarziás díszítésén [1511], Dorfmeister freskóján [1773, lingvándi kastély], valamint az iparművészetben: órák dekorációjaként és holicsi díszkerámián [XVIII. sz.].) ridő [Ú. E.]
kígyó: Egyetemes szimbólum; gyakran ellentétes jelentéseket hordoz. Lehet szoláris (ábrázolhatja a Nap útját és a Nap sugarait) és lunáris (vedlése és regenerációja a Holdhoz teszi hasonlatossá). Khthonikus állatként fallosz a Magna Mater ölében; a női istenségek attribútuma. Jelképezheti a férfi, a női princípiumot és az androgünt is (randrogün/hermafrodita). Bőrének megújulása miatt az újjászületés, a gyógyulás és a halhatatlanság jelképe. Az ősi vizek megtestesítőjeként a teremtés előtti káoszra utal (rkáosz és kozmosz). Spirális vagy rkör alakban a ciklikus időt és a sorsot jelenti (ridő, rspirál). A különböző mitológiákban hagyományosan a rmadár ellentétpárjaként szerepel: az életfa gyökereinél lakik, míg a madár a fenti világban (rfa). • Az egyiptomi hitvilágban Apóphisz kígyó a sötétség démona, a napisten ellensége, a lenyugvó Nap



bárkát veszélyezteti. A viszály, a pusztítás jelképe. rRé, vagy egyes források szerint rSzéth öli meg. Később a király minden ellensége Apóphisz kígyó alakjában jelenik meg, a király pedig Ré istenként győzi le. Pozitív aspektusa Ureusz, a pápaszemes kígyó, a napisten védelmezője. A szárnyas napkorongot is körbefoghatja. Gyakran látható királyi fej- és melldíszeken, így a fáraók felségjelvényévé vált. Királyi jelvényként (pl. rÍzisz istennő fején a királyi kobra) a legfelsőbb isteni és királyi bölcsesség és hatalom, a tudás szimbóluma. Uroborosz, a saját farkába harapó kígyó az örökkévaló ridő, a világmindenséget fenntartó örök körforgás jelképe. Az univerzum hordozója a Mehenta kígyó. • Az akkád mítoszokban Tiámat a sötétség kígyója, a káosz, a differenciálatlan és osztatlan jelképe, akit rMarduk, a fény pusztít el. Tiámat kettéhasításával keletkezik az ég és a föld (Enúma elis). A Gilgames-eposzban a kígyó rabolja el a hőstől az élet füvét, s amikor megeszi, bőrét levetve megifjodik (rfű/füvek). • Indiában szintén összetett szimbólum. A Rig-véda szerint a teremtést a kígyó legyőzésével mentette meg Indra: Vritra, a kígyódémon elrabolta a vizeket, de Indra villámával agyonsújtotta a szörnyet. A hindu oltárok, templomok építése előtt ez a tett, vagyis a kígyó lefejezése megismétlődik, ezzel imitálva a káosz legyőzését és a rend megteremtését: „Felemelték a megkívánt oltárt szabály s szokás szerint, / s beszentelték a nagy kígyó-áldozathoz a föld urát” (A kígyó-áldozat, Mahábhárata, I. 50–58) (roltár). Általában varázshatalmú, démoni lénynek tekintették, s a Mahábhárata elbeszéléseinek kerettörténete is kígyóvarázslatról szól. Ananta, a kígyók ezerfejű uralkodója a végtelen és a termékenység jelképe; tekervényei a világtengelyt veszik körül. Anantát a teremtés előtti stádium, az ősóceán jelképeként is ábrázolták, amelyen rVisnu pihen két világciklus között. A kobra Visnu attribútumaként a bölcsesség, a tudás és az örökkévalóság megtestesítője. Káliját, a gonoszt megtestesítő kígyót Krisna győzte le. A Mahábhárata Kút-példázatában a kígyó „A ránk leselkedő Idő, / mely minden életnek végét szegi, mindent leront-emészt”. A kígyóként vagy emberfejű kígyóként ábrázolt nágák a hindu mitológia bölcs, varázserővel is bíró félisteni lényei.



Nága-pár Gandwanából (Kalkutta, Indiai Múzeum).
A buddhista és a hindu tantrizmusban a Kundalini kígyó a jógagyakorlatok során fölszabaduló kozmikus energia, az alvó sakti (ranyaistennő) jelképe, amely az emberi testben a legalsó rcsakra körül szunnyad. A tantrista gyakorlatok célja a Kundalini eljuttatása a fejtetőn lévő legfelső csakrába. • Az iráni mitológiában Ácsi Daháka kígyó a napisten ellensége, a Gonoszt megszemélyesítő rAhrimán egyik aspektusa, a sötétség és a hazugság jelképe. • Kínában nem mindig különböztetik meg a sárkánytól (amelynek a régi földműves kultúrákban kedvező a megítélése, mivel az esővel kapcsolatos; rsárkány). Néha negatív jelentésűvé válik: rosszakaratú, csaló, pusztító, ravasz állat, a talpnyalás megtestesítője. A kínai szimbolika ritka állat-ember kombinációinak egyike a fiú- és lánytestvért ábrázoló emberfejű kígyópár. Ők a rjin és jang. A kígyótojás a hűtlen, rossz asszony jelképe. • Japánban a kígyó Susanoo, a segítő és pusztító viharistenség megjelenési formája. • Krétán termékenység-szimbólum volt a minószi korban: a Nagy Istenanyát kezében kígyóval ábrázolták. A halál megtestesülése is lehet: Minószt mint a lelkek bíráját kígyótesttel is megjelenítették. • Az antikvitásban a kígyó pozitív és negatív jelentésére egyaránt találunk példát. Megjelenhet élet- és halál-szimbólumként is. A transzcendens erőt képviseli: az alvilág, a föld és a menny közötti összeköttetés biztosítója. Sírhalmokon a feltámadásra és a halhatatlanságra utal. A görög mitológiában szorosan kapcsolódik a gyógyításhoz; Aszklépiosz (rAszklépiosz/Aesculapius), a gyógyító isten attribútuma (Ovid. Met., XV. 622–744). A római gyógyfürdőket a kígyó jelével látták



el. rHermész/Mercurius varázsbotja, a rcaduceus körül két kígyó tekeredik. Az élet alapelveként Hippokratész és Hügieia attribútuma. A kehelyből kifelé tekergőző kígyó az ismert világból az ismeretlenbe való hatolást és a gyógyulást jelképezi. A jóslás istenének, Apollónnak egyik attribútuma. A kígyó a fény, amely legyőzi a sötétséget és elhozza a tudást. Pallasz Athéné (rPallasz Athéné/Minerva) állataként a bölcsesség, az ész és az erő szövetségének szimbóluma (az athéni Akropoliszon Athéné tiszteletére kígyókat tartottak). Negatív értelemben jelenik meg a kígyóhajú Erinnüszök és a Medusza alakjában (rErinnüszök/Furiák, rgorgók). Egyes mítoszváltozatok szerint Zeusz Khthoniosz, hogy Perszephonéval egyesülhessen, kígyó alakot öltött; ebben az értelemben fallikus jelkép. rDémétér/Ceres kultuszában is helyet kapott: tojás köré tekeredve az életerő jelképe. Zeusz és Tüphón harcában Gaia szörnyszülött fia, a kígyólábú rgigászok vezetője a Khaosz kozmikus rend elleni támadását reprezentálja. Apollón trójai papját, Laokoónt és fiait a tengerből előkúszó kígyók marták halálra, amikor Laokoón Poszeidónnak áldozatot mutatott be (Laokoónszoborcsoport, Kr. e. 25 k., Musei Vaticani). Ezt az akhájokat támogató istenek bosszújaként értelmezték, mivel a pap ellenezte a faló Trójába vitelét (Verg. Aen., II. 40–53). • A késő antikvitásban összekapcsolták a kígyót mint az örökkévalóság jelképét a római Janusszal, az újév istenével. Macrobius Saturnaliája szerint Szarapisz (Serapis) attribútumát, az időt szimbolizáló háromfejű állatot (rfarkas, rJanus, roroszlán, rkutya) közrefogó kígyó a múlt, jelen és jövő összekapcsolódását, az idő periodikus ismétlődését fejezi ki (I. 20,13) (rOzirisz/Szarapisz). Vergilius az aranykor közeli eljövetelét hirdető eklogájában így ír a világban ható rossz elmúlásáról: „Pusztul a kígyó is, pusztul minden hamis” (IV. 24). • A skandináv mítoszokban Jörmungand, Midgar kígyója fogja körül a világot, s a világvége előtti csatában Tór isten győzi le. Az Edda-dalok Nidhogg kígyója az Yggdraszill világfa gyökerét rágja, és ezzel az univerzum kártékony erőit jelképezi (rkőrisfa). • A keltáknál a szarvaskígyó a termékenység szimbóluma. Gyógyvizekhez és gyógykutakhoz kötődik. • Afrikában királyi embléma, a halhatatlanság jelképe és a halottak inkarnációja. • Az amerikai indiánok szerint esőhozó hatalommal bír; lunáris és mágikus erő kifejezője, a háború isteneinek dárdája. Az örökkévalóság jelképe és a halál hírnöke. Közvetítő az ember és az alvilág között. Az aztékoknál Quetzalkoatl, a tollaskígyó hordozza ezeket a jelentéseket. Ő a Fehér Isten, a világ és az emberek teremtője, a kultúra



alkotója. Lunáris szimbólumként a kígyószoknyájú Földanya, Koatlikue állata, aki egyben a halál istennője. Az aztékok szerint az emberiség a kígyóisten véréből született.
Quetzalkoatl (Kr. e. 1400 k., Vatikán, Museo Missionario Etnografico).
• A zsidó és keresztény hagyományban is ambivalens szimbólum. Az Édenkertben, a tudás fájára tekeredve a kísértő Gonosz jelképe, a Sátán megjelenési formája (pl. Jan de Limbourg és testvérei Bűnbeesés és kiűzetés a Paradicsomból c. miniatúráján [Berry herceg hóráskönyve, 1415–1416,
Chantilly, Musée Condé]; Pacino di Bonaguida Lignum vitae c. festményén [1310 k., Firenze, Accademia]) (rtudás fája). A Kánaánban tisztelt Baálnak és termékenységi kultuszának jelképe. Izajás a végítélet kapcsán írja: „Az Úr elpusztítja a kígyót” (Iz 27,1). Az ördög megtestesítője Lukács evangéliumában: „Hatalmat adtam nektek, hogy kígyókon és skorpiókon járjatok, hogy minden ellenséges erőn úrrá legyetek” (10,19). A Jelenések könyvében újra megjelenik a paradicsomi kígyó, nagy vörös sárkányként: „Levetették a nagy sárkányt, az ősi kígyót, aki maga az ördög, a sátán, aki tévútra vezeti az egész világot” (12,9). A becstelenség jelképe a Ter 49,17ben, és a rágalomé a 140. zsoltárban: „Nyelvük élesítik, mint a kígyó, / a vipera mérge van ajkukon” (140,4). Mózes (Kiv 4,2–4) és Áron (Kiv 7,813) történetében a rbot kígyóvá változtatása az isteni jelenlét bizonyítása. Mózes rézkígyója, amelyet az Úr tanácsára készít és állít fel a pusztában, a sebek orvosa (Szám 21,6–9), tehát életadó állat (az rAszklépiosz/Aesculapius botjára tekeredő kígyókra emlékeztet). Ez János evangélista szerint a keresztre feszített Megváltó előképe: „Amint Mózes



fölemelte a kígyót a pusztában, így fogják fölemelni az Emberfiát is, hogy aki hisz benne, az el ne vesszen, hanem örökké éljen” (Jn 3,14–15).
Izsák feláldozása – Jézus kereszthalála – Mózes érckígyója (Biblia Pauperum, 1330 k., Bp., Szépm. Múz.).
A bölcsesség jelképeként jelenik meg a Máté-evangéliumban: „Legyetek tehát okosak, mint a kígyók” (10,16); ugyanakkor lehet az álnokság szimbóluma is: „Kígyók, viperák fajzata! Hogy is kerülhetnétek el a kárhozat büntetését” (Mt 23,33). Evangélista Szt. János attribútuma a kehelyből kiemelkedő kígyó, a hit erejével legyőzött méregre utal (rKehely). A tudás fájára tekeredő, gonoszt szimbolizáló kígyót Krisztus rszarvas vagy rsas alakban pusztítja el. rSzűz Mária szintén eltapossa a kísértés kígyóját. A kígyó – vedlése miatt – a pávához és a főnixhez hasonlóan, a halhatatlanság jelképeként is szerepel a keresztény ikonográfiában. • A gnoszticizmusban a sötétséget, a nedvességet, a bűnbe esett világot jelentheti. Ugyanakkor a szárnyas kígyó, Phanész, dicsfénnyel övezve a világ világossága, a tudás és a megvilágosodás (rErósz/Amor/Cupido). A bölcsesség jelképe, az isteni gnózis szerzője. • A kabbalisztikus hagyomány Adam Kadmont egy nyakánál fogva függőlegesen tartott kígyóval ábrázolja. • Az iszlámban az élet alapelvét testesíti meg. Itt is ismert az egyiptomi eredetű Uroborosz mint az örök körforgás jelképe:



Uroborosz (arab miniatúra, XVIII. sz.).
• Az alkímiai szimbolikában a botra tekeredő kígyó a solve et coagula (feloldás és megkötés) elvét fejezi ki; az elpárolgó rhigany rögzítését és az életerő leigázását jelenti. A körön áthaladó kígyó az alkímiai fúzió jele. A saját farkába harapó kígyó a körforgást jelképezi, az érckígyó pedig a megkötött anyag szimbóluma. • Már a középkorban gyógyszerként használták a kígyómérget, antik hagyományként a gyógyászat jelképe a kehelyre tekeredő kígyó. A gyógyító kígyó a milánói Szt. Ambrusbazilikában is megtalálható: bélbántalmak ellen kérik segítségét. A hét szabad művészet egyes ábrázolásain a virágzó ág mellett lehet a Dialektika attribútuma; a négy sarkalatos erény közül az Okosságé (Prudentia) (pl. az esztergomi palota falképén, 1494–1495). A keblén két kígyót tápláló nőalak a Kéj (Luxuria) és a Gyönyör (Voluptas) allegóriája. Cesare Ripánál (Iconologia, XVI. sz.) a Vaskor attribútuma, mivel ez a kor jelenti a rossz megjelenését a világban (rvas). Ripa az Örökkévalóság, az Erő, a Csalárdság, a Furiák, a Harag, az Álnokság , a Kéjvágy, a Géniusz (gyermek kezében kígyóval), a Bíró (a „kormányzásra jutott ember okossága”), az Eretnekség, a Gyalázás, a Hálátlanság stb. allegorikus megjelenítéséhez ajánlja még.



Hendrik Goltzius–Jacob Matham: A Harag (rézmetszet, XVI. sz. végeXVII. sz. eleje, Bp., Szépm. Múz.).
Az örökkévalóság saját farkába harapó kígyója Habsburg Mária Krisztina síremlékén is látható Bécsben. • Dante Isteni Színjátékában kígyók büntetik a Pokolban a tolvajokat (Pokol, XXIV. 82). Hölderlin Hüperiónjában a baj és fájdalom képe: „Mint mikor térdünkön és ágyékunkon mérges kígyó kúszik fel könyörtelenül, átfonja minden tagunkat, és mellünkbe, majd nyakszirtünkbe vágja méregfogát – így tört rám a fájdalom, így kulcsolt rettentő öleléssel át.” Csokonai prózai művében, az Amargelisben a gyógyító kígyó jelenik meg: „Te hiába fárasztanád az Eskuláp atyját, az idvességes kígyó a’ rögökbe bújt előled.” József Attila Megméressél! c. versében (Flóra 5) a Gonoszt legyőző Szűz Mária jellegzetes ikonográfiai témája idéződik fel: „lábai kigyóim tapossák.” Ingmar Bergman Kígyótojás c. filmjében a burkoltan kifejlődő, fokozatosan megerősödő gonosz hatalom, a fasizmus szimbóluma. rállat/állatok, rsárkány [K. J.]
kikötő: A beteljesedés és az örök élet, a célba jutás és a megnyugvás képe. A révbe érkező rhajó/bárka a mennybe jutó lélek analógiája, míg az örök hánykódásra ítéltetett hajó a kitaszított bűnös jelképe. • Egy sumer mondás szerint: „Ha a hajó becsületes céllal siklik a szélben a folyón, Utu becsületes kikötőt választ neki; ha a hajó görbe céllal siklik a szélben a folyón, Utu partról partra kergeti.” • A keresztény szimbolikában az „égi rév” a mennyország (rParadicsom). Adam de Saint-Victor Mária-énekében így fohászkodik Jézushoz: „adj kegyedben könnyű pályát! / Vár az édes kikötő.” • Janus Pannonius Siratóének Racacinusról, komornyikjáról c.



művében a „zord Pluto kikötője” a halált jelenti. Berzsenyi Osztályrészem c. versében a megérkezés, a bölcs megelégedés, az rarany közép szimbóluma: „Béke már részem: lekötöm hajómat.” A bolygó hollandi története a kikötő kínálta megnyugvás hiányát, a megváltatlanságot, az átoktól sújtott örök vándorlást példázza (rbolygó zsidó). Wagner szerint A bolygó hollandi c. operája „vágy a megnyugvás után az élet vad viharai közepette”. Baudelaire A hajó c. versében a kikötő erotikus szimbólum, a Nő jelképe. Adynál hasonló értelemben jelenik meg (Ifjú karok kikötőjében). Juhász Gyula Tiszai csönd c. versében nosztalgikus hangvétellel fogalmazódik meg a lemondás, a korban divatos elvágyódás helyett (rsziget) az itthon való „kikötés”, a hazatalálás motívuma: „Ma nem üzennek hívó távolok, / Ma kikötöttünk itthon, álmodók!” rhorgony, rtenger [P. I.]
kilenc: A misztikus tudás és a beavatás numerikus szimbóluma. Aszerint, hogy 3×3 vagy 8+1, két modell szerint rendeződik el, és jelentése is másképpen alakul. Ha a három önmagával való szorzatának eredménye, akkor a hármas szám szimbolikájából merít. Ez esetben a kilenc mint az isteni rendezőelv jelenik meg. A 8+1=9 modell a meghaladás jelentésére épít (rnyolc). Az előbbi modell geometriai megfelelője az egy középpont körül oly módon elforgatott három háromszög, hogy csúcsaik egyenlő távolságra legyenek egymástól. A másik modellnek a középpontos, nyolcágú kereszt felel meg. • Kínában mind a fenti, mind a lenti világ régióinak a száma: az ég kilenc szférából áll kilenc kapuval; az alvilágot kilenc forrás jelenti. Így a teljesség száma. • Meghatározó szerepe van a samanizmusban. A sámán kilenc grádicson át jut el a teljes révületig (rsámán/táltos). A finnugor népek mitológiájában a kilenc ezért is tölt be olyan fontos szerepet. A világfán ennyi szintet kell fölfelé haladni, hogy a tetejére érjen a hős (rfa). • Egyiptomban, a Héliupoliszban kidolgozott ősi valláselmélet kilenc istenen, a nagy Enneaszon alapult. Bennük testesült meg a világban működő kilenc erő. A hellenisztikus korban az alexandriai neoplatonikusok a Lényeg–Szubsztancia–Élet szimbólumává tették az Ozirisz–Ízisz–Hórusz istenhármasságot, akik az isteni–természetiintellektuális világokban teljesednek ki, s ezáltal a világ kilenc elvét képezik. • A görög mitológiában az egyik leggyakrabban előforduló numerikus szimbólum. Héphaisztosz (rHéphaisztosz/Vulcanus) kilenc napon át zuhant az égből, miután Zeusz ledobta. Létó kilenc napig vajúdott,



mielőtt a világra hozta Apollónt és Artemiszt; Zeusz gyermekei, a rMúzsák, akiket Zeusz kilenc egymást követő éjszakán nemzett, szintén kilencen vannak, s Apollónnal, a Muszagetésszel (’a Múzsák vezetője’) egészülnek ki a tökéletességre utaló tízre (rtíz). Tróját kilenc évig ostromolták sikertelenül, míg a tizedikben csellel sikerült bevenni. rOdüsszeusz/Ulixes (Ulysses) kilenc évig bolyongott a tengeren, mielőtt a tizedikben hazatérhetett. A kilenc az egy egységnyi időt, a próbatétel, a küzdés idejét jelenti; a beteljesülést a tíz hozza el. A kilenc ezzel párhuzamosan a beavatás jelképe is: kilenc lépcsőfokot kell bejárni ahhoz, hogy valaki elérje a tíz tökéletességét, és a tudás részese lehessen. A Démétér-kultusz beavatási szertartása során az adeptusoknak szimbolikusan végig kellett járniuk Démétér (rDémétér/Ceres) kilencnapos útját, amelynek során Perszephonét kereste (rPerszephoné/Proserpina). A kilencet a püthagoreusok, Platón, majd a neoplatonikusok is szent számnak tartották. Plótinosz Enneadesz c. filozófiai munkájában (amelynek címe is kilenc részből álló művet jelent) a kilencet az isteni Szerelem jelképévé avatja, amelyből az egész világ teremtődik. • A Kabbalában a kilenc, a tét az ősanya archetípusa, a teremtett dolgok tökéletességének a jelképe. A szefirák közül a Jeszod, mindennek az Alapja felel meg neki (rszefirá/szefirot). • A középkori európai gondolkodásmódra meghatározó módon nyomta rá a bélyegét Pszeudo-Dionüsziosz Areopagitésznek az angyalok hierarchiájáról írott műve, amely háromszor három csoportba osztja őket (rangyal). A kilenc az égi teljesség jelképe; Dante az Isteni Színjáték kozmikus szerkezetét erre építi. A Pokolnak, a Purgatóriumnak és a Paradicsomnak egyaránt kilenc-kilenc köre van. A kilenc az Istenhez vezető rlétra fokainak száma. Az isteni tudásba való beavatást Danténál a Szerelem és a Költészet, azaz Beatrice teszi lehetővé: az rszáma is a kilenc. • A tarot-ban a IX. lap a Remete, az elővigyázatosság jelképe. Ez a lap a megtérés és a bölcsesség, a morál és a tiszteletreméltóság kifejezője (rkártya). rszámok [V. E.]
kincs: Az ismeret, a halhatatlanság, a spirituális érték szimbóluma, amely csak veszélyekkel járó keresés révén érhető el. Az elrejtett kincs a még nem kinyilatkoztatott isteni lényeg és az ezoterikus ismeret. A kincset sárkányok vagy szörnyek őrzik, amelyek veszélyes pszichikai entitások képei. A rejtett kincs s a felkutatásával járó nehézségek az emberi erőfeszítés szükségességét jelzik. A kincsek őrzői – mint pl. a hindu Kubéra istenség



hatalmukban tartják a föld gazdagságát; kincseik egyben az isteni princípiumok jelvényei, s az egyetemes hatalmat szimbolizálják. • A buddhizmusban rBuddha attribútuma; azt az adományt is jelenti, amellyel a földi hatalmasságok a halál utáni jóindulatot megszerzik maguknak (rdrágakő, rgyémánt). • A Bibliában a bölcsesség és az istenfélelem jelenik meg keresendő kincsként (Bölcs 7,14; Sir 1,25; Iz 33,6). Az Újszövetség a mennyei kincsek előbbrevalóságát hangsúlyozza az anyagiakkal szemben (Mt 6,19–21; 13,44; 19,21). Krisztusban rejlik a bölcsesség és a tudomány minden kincse (Kol 2,3). • A germán mitológiában a Nibelungok kincsének története a jogtalanul szerzett, elátkozott kincs sorsáról szól. Andvari törpe aranykincse minden bitorlójára szerencsétlenséget hoz. Az istenek kincseit, ékszereit rtörpék (dvergek) készítik. • Számos monda és mese központi motívuma a kincsszerzés (pl. a keleti mesékben: Ali Baba és a negyven
rabló, Abul Kászim kincse, Aladdin és a csodalámpa; európai népmesékben a kígyókirály kincse-motívum). Az ellenség elől (kútba, földbe, várfalba) elrejtett kincs a magyar mondai hagyományban is szerepel (erre a motívumra épül pl. Jókai A cigánybáró c. műve is). • A költészetben gyakran utal a belső tartalmakra, amelyek kapcsolódhatnak a gyermekkorhoz, a múlthoz, ill. az égi értékekhez is (Ady: Nézz, drágám,
kincseimre; Kosztolányi: Boldog, szomorú dal; Babits: Ékszerláda; József Attila: Halálos szerelem). Hasonló jelentést kap Bartók A Kékszakállú herceg vára c. művében is. rarany, raranygyapjú, rdoboz/szelence, rGrál [P. E.]
király és királyné: Uralkodópár; együttesen a tökéletesség, az egység, a maszkulin és feminin princípium egyesülésében kifejeződő harmónia szimbólumai. Míg a királyné a női tökéletességet – a termékenységet, az anyaságot, a szépséget – képviseli, a király a hatalom, az uralkodás megtestesítője; a földön elérhető legmagasabb rang birtokosa, a legfelső uralkodó, az Isten és a Nap földi megfelelője; a kozmosz centruma, a törvény és a rend letéteményese. • Az ősi kultúrákban a királyokat az istenség emberi megtestesüléseként is tisztelték (pl. a fáraók; a kínai császárok elnevezése: a „Menny Fia”). A király életereje tükröződik a birodalom termékenységében, valamint népének életerejében. Ezért áldozták fel a királyt a rituális királygyilkosság keretei között, ha ereje megfogyatkozott (ráldozás/áldozat, rÁlmos). Országa sorsának letéteményese: erénye a harmónia forrása, bűnei viszont veszélybe sodorják



népét (rOidipusz). • A kelta mondai hagyomány mitikus uralkodója Arthur király, akinek kiválasztottságát az Excalibur rkard megszerzése bizonyította. A Camelotban uralkodó király kísérete a Kerekasztal tizenkét lovagjából állt (rkör, rtizenkettő). Az Arthur-mondakör a Grál-mítoszokkal ötvöződött (rGrál). • A Bibliában a királynak számos jelentése van. Jelentheti az Urat (Mal 1,14), vonatkozhat a Messiásra, keresztény értelmezésben Jézus Krisztusra (Zsolt 2,6; Zak 14,9; 14,16) (rJézus Krisztus). Szerepelhet az rAntikrisztus jelképeként (Jel 9,11). A király rIzráel Istenének földi helytartója, a kozmikus rend fenntartója, s a fölkenéssel Isten szentségét és sérthetetlenségét veszi magára (pl. Dávid király: Zsolt 18,51). A nép uralkodójaként a közösség szakrális vezetője, az isteni erő közvetítője. Erényessége, mint a jólét forrása, a Bibliában is megjelenik: Salamon királyi nagysága az Úrral való összhang eredménye: „Bölcs és értő szívet adok neked, amilyen nem volt előtted s nem lesz utánad sem. Ráadásul azt is megadom, amit nem kértél, a gazdagságot és dicsőséget, hogy nem lesz a királyok közt hozzád hasonló” (1Kir 4,12–13). A király bölcsessége, erénye egész népére kisugárzik: „Juda és Izrael oly népes volt, mint a tenger fövenye; ettek-ittak, vigadtak” (1Kir 4,20). Salamon király és Sába királynője találkozása (1Kir 10,7–13) keresztény értelmezésben a rháromkirályok Jézus előtti hódolatának (pl. Piero della Francesca: Sába királynője Salamonnál, 1452, Arezzo, San Francesco) és Krisztus, valamint az Eklézsia diadalának előképe. • A középkori keresztény misztikában Krisztus, a Mindenség királya és rSzűz Mária, a Mennyek királynéja uralkodói párként jelenik meg, pl. a Mária megkoronázása-jelenetben (Torriti: Mária megkoronázása, 1294, Róma, Santa Maria Maggiore; Fra Angelico: Mária megkoronázása, 1434–1435, Firenze, Uffizi). Alakjukban a mennyei harmónia, a megváltás beteljesülése fogalmazódik meg.



Mária megkoronázása (XIV. sz., Lőcse, volt minorita templom).
• A király Európában a világi hatalom birtokosaként egész országának képviselője. Mivel szakrális hatalommal nem rendelkezik, trónra lépését az egyház támogatásának kell kísérnie. Az abszolutizmus korára a teljhatalom megtestesítője lesz, erre utalt XIV. Lajos, a „Napkirály”: „Az állam én vagyok” (rApollón/Apollo). A király attribútumai az uralkodói jelvények: a rkorona, a rjogar, az ralma/almafa, a rköpeny/palást, ill. a kard, a nyíl vagy rlándzsa és a rtrón. • A polgári forradalmak korában a király elnyomó zsarnok jelentése is megjelenik: „Hív jobbágyitoknak felszentelt hóhéri” (Batsányi János: A franciaországi változásokra); Petőfinél: „S halál, rablás mind a király miatt” (Akasszátok föl királyokat!). • Az alkímiában az ún. kémiai rmenyegző során a férfi elem (szellem, Nap, rkén) mint király és a női elem (anyag, Hold, rhigany) mint királyné egyesül.
A király és a királyné násza (alkímiai traktátus illusztrációja, XVI. sz.).
• A tarot III. lapja a Császárnő; a koronás, jogart és címert tartó nőalak a kezdeményezést, a cselekvést szimbolizálja. A IV. lap a Császár, amely az akarat, a szellem jelképe; koronás, jogaros, trónon ülő férfit ábrázol (rkártya). • A pszichoanalízisben az apa megszemélyesítője. • Hamvas Béla értelmezésében: „A király a sokkal szemben álló egyetlen Egy, a Középpont és a Szív és a Fej” (Scientia Sacra). rbohóc/bolond, rférfi és nő, rsakk, rszent nász [A. B.]



kobold: rmanó/kobold
kocka: Hat négyzetlappal határolt mértani test. A kocka és a rnégyzet szimbolikája összefügg. Az anyagi világot és a négy alapelem együttesét fejezi ki. Elsősorban a stabilitás szimbóluma; ebben a jelentésben ellentétpárja az instabil rgömb. • Kínában a kulturált földművelés jele. • Platón Timaioszában a Föld jelképe. • A zsidó szakrális építészetben fontos alakzat. A salamoni rtemplom legbelsőbb tere, a Szentek Szentje kocka alakú, mivel ezt tekintették a legtökéletesebb formának. • A keresztény ikonográfiában stabil alapkő, amelyen a teológiai erények egyike, a megszemélyesített Hit áll. • A muszlimok a világ középpontjaként tisztelik a mekkai Nagy Mecset középpontjában álló Kába-szentélyt. Ez az építmény formájáról kapta a nevét (Kába: ’kocka’). A szentély tartalmazza a híres „fekete követ”, amelyet a legenda szerint Ádám kapott Gábriel arkangyaltól, amikor azt a templomot építette az Úrnak, amelyet később rÁbrahám és az arab nép őseként tisztelt Izmael épített újjá. A Kába magának az örökkévalóságnak a képe (rkő/szikla, rközéppont).
Abd al-Muttaliba a Kába-szentély kapujánál (török miniatúra, XV. sz.).
• Az alkímiában a sót reprezentálja, amely a higany és a kén kikristályosodásának terméke (rsó). • A szabadkőműves jelképrendszerben a kocka a „megmunkált kő”, a beavatás által megnemesedett lélek. Ebben a jelentésben látható a magyar szabadkőműves mozgalom „Haladás” páholyának jelvényén a rkörző (ég) és a rvonalzó (föld) között. • József Attilánál a statikusságot, a stabilitást jelenti; meghaladása az emberi értelem



igazi célja: „...ingyen keresek / bizonyosabbat, mint a kocka” (Eszmélet). rjátékkocka [K. G.]
kohó: Fémolvasztó eszköz, amelynek szimbolikája a metallurgia és a rtűz rítusaiból származik. Az alkímiai rolvasztótégely nagyobb változata, mesterséges ranyaméh. Az olvasztás és fémöntés célja a női és férfi ércek, az ellentétek (ég–föld, illó–szilárd, tűz–víz) egyesítése, embrionális állapotba való visszajuttatása, amely után azok megújulva újjászülethetnek. • A kínai alkimisták kemencéje homokóra alakú. A fémművesség kezdeteire a taoista iratok utalnak (rtao). • Az Ószövetségben a füstölgő kemence Isten megnyilvánulása (Ter 15,17). Később a fogságban tartó Egyiptom jelenik meg Izráel népét veszélyeztető vaskohóként (MTörv 4,20; 1Kir 8,51; Jer 11,4). Az olvasztás isteni megtisztítás, amely a fém salaktól való elválasztásához hasonlóan Isten ítéletére is utal (Zak 13,9). Hasonlóképpen pusztító erőt jelent az Újszövetségben (Mt 13,41–42). • Luther szerint, ahogy a kohó tüze felszabadítja az anyagból a szellemet, elválasztva a tisztátalan üledéktől, úgy fogja Isten is elválasztani a jókat a rosszaktól az Utolsó ítélet napján. • A tűz és a kemence tisztító erejéről számos legenda él: a belé vetett betegeket meggyógyítja, az öregeket megfiatalítja. • Az irodalomban számos jelentésben szerepel. William Blake gyakran használt szimbóluma; jelentheti az emberek életük során átélt nyomorúságát, szenvedését. A fémkohászat az emésztés fiziológiájához hasonló: a fújtatók a tüdők, a kalapácsok a szív, a kohó a gyomor (Milton). A nemzeti egység kifejezője: a britek, szászok, rómaiak, normannok egy nemzetté olvadnak össze a kohóban (Jeruzsálem). Csokonainál a szerelmi lángolásra utal: „Ámor kohában égek / De tüzemről beszélni félek” (Az éjnek istenihez). Ady nemzethalál-víziójában a megsemmisülés jelképe: „Minket korszakok tűz-dühe nem edzett / S fölolvaszt a világ kohója” (A szétszóródás előtt). A pszichológiában a tüzes kemence anyai szimbólum, a teremtő anyaméhet jelenti; József Attila Külvárosi éj c. versében az öntőműhely (a kohó) szintén anyaméh, amelyből az ércformába ömlő érc mint „piros kisded” születik meg. rathanor, rfémek/fémmegmunkálás, rtűzhely, rüst [L. A.]
koldus: A hagyományos társadalmi piramis (király, nemes, polgár, paraszt, koldus) legalsó fokán álló figura. Két fő típusa a bűnéért bűnhődő és a sors szeszélye folytán kisemmizett koldus. • Lehet az ideális lelki ember képe,



aki megveti a világot (pl. Diogenész, a cinikus filozófia atyja előkelő származása ellenére koldusként élt). • A buddhizmus kolduló szerzetesei a világi javak és a vagyon teljes megtagadását képviselik. • A kereszténységben a koldusokat gyógyító Jézus számára a koldus a teljes nincstelenség megtestesítője, kitaszított és tisztátalan ember, akit csak a szeretet emel föl. A kolduló rendek a világtól, az anyagi javaktól való elfordulást fejezik ki életmódjukkal (pl. ferencesek, kapucinusok). A szentek mellett ábrázolt koldus a szent karitatív tevékenységére utal (pl. Árpád-házi Szt. Erzsébet, Tours-i Szt. Márton).
Georg Rafael Donner: Szent Márton és a koldus (1734–1735, a pozsonyi dóm egykori főoltára).
• Az allegorikus ábrázolásokon a Szegénységet egy nehéz követ tartó koldusasszony személyesíti meg. • Brecht Koldusoperájában (Háromgarasos opera) a nyíltan bűnöző, a létfenntartásért küzdő banda helyét a társadalomban az álkoldusok veszik át, akik a kapitalizmust építik ki. [K. Zs.]
koponya: Az ember és az állatok fejének csontos váza; elsősorban a halál, az idő, a mulandóság szimbóluma. • Az égbolt több nép mitológiájában a rkozmikus ember koponyájából ered, pl. a skandináv mitológiában Ymir óriáséból (Edda, Grimnír-ének, 40); a Rig-véda szerint az első lényéből, Purusáéból. • A természeti népeknél tisztelet övezi az áldozati állat koponyáját, mivel hitük szerint az állat szelleme a koponyában marad. A vadászó népeknél az elejtett állatok trófeái fontos rituális szerepet töltenek



be (rállat/állatok). A koponya s vele együtt a vad ereje a vadászat után trófeaként a vadász birtokába kerül, erősebbé téve őt. • A gall harcosok az ellenség vezérének koponyáját szent serlegként tisztelték, és ünnepekkor abból kínálták az italáldozatot. • A hindu mitológiában rSíva és Káli attribútumaként az isten és az istennő pusztító aspektusára utal (rfekete). • A prekolumbiánus Közép-Amerikában a halálistenek attribútuma (pl. Ahpucs, maja halálisten; Koatlikue, azték föld- és halálistennő; Tezcatlipoca, azték háború- és halálisten), a szakrális művészet jellegzetes eleme. Az aztékok az emberáldozatok koponyáiból kultikus tárgyakat készítettek. • A keresztény ikonográfiában a kereszt tövében ábrázolt koponya a keresztbe tett lábszárcsontokkal együtt a Golgotára (’koponyák hegye’) utal, s a bűnbeesés és a megváltás összefüggését hangsúlyozza. A legenda szerint ezek rÁdám csontjai és koponyája, amelyek a rkereszt által elnyerhető örök életre utalnak. Az első ilyen ábrázolást a IX. sz.-ból ismerjük. Az ellenreformáció korában tipikus az az ábrázolás, amelyen a Megváltó testéről lehulló vércseppek a kereszt tövében fekvő koponyára esnek, s így eltörlik Ádám bűnét. A katolikus művészetben a XVI. sz. végétől különösen jellemző a szentek olyan jellegű ábrázolása, ahol a főalak egy koponyát figyelve imádkozik (Caravaggio: Szent Jeromos, 1604–1605 k., Róma, Galleria Borghese; Francisco de Zurbarán: Szent Ferenc, 1635–1640 k., London, National Gallery). • Halálra utaló jelentése a középkorban is gyakori; előfordulhat kígyóval vagy békával együtt ábrázolva. Memento mori, a halál és a mulandóság fölötti elmélkedés spirituális eszköze. Mivel a koponya az élet átmeneti jellegére, így a világi javak hiábavalóságára is utal, ezért a vanitas-motívum képviselője a csendéleteken (N. L. E. Peschier: Vanitas-csendélet, 1660, Amszterdam, Rijksmuseum; Dorfmeister: Vanitas-csendélet, 1762, Bp., MNG, letét). A funerális művészet gyakori motívuma; megtalálható síremlékeken, castrum
dolorisokon (pl. Gode Lajos: Esterházy József egykori castrum dolorisa, 1748, Kismarton).



Apaffy György síremléke (1638, Bp., MNM).
• A koponyát szemlélő idős ember az emberi életkorok közül az Öregséget ábrázolja. A kezét koponyán nyugtató alak a Pietas. A babérral díszített koponya a képen szereplő személy erényeit és hírnevét jelzi, amelyek túlélik őt (rbabér). A négy temperamentum közül a Melankólia attribútuma. Memento moriként szerepel Guercino Et in Arcadia ego c. képén (16211623 között, Róma, Galleria Nazionale d’Arte Antica). • Az alkímiai ábrázolásokon a koponyát gyakran ábrázolják két keresztbe tett lábszárcsonttal. Ez a természet szétválását jelenti a szellem uralkodó hatása alatt, következésképp a spirituális tökéletesség szimbóluma. A szabadkőműves szimbolika elemeként is előfordul (pl. Kazinczy Ferenc szabadkőműves vállszalagjának belső oldalán). • Hamlet Yorick koponyáját tartva elmélkedik a mulandóságról (Shakespeare: Hamlet). Goethe Schiller koponyája c. versében „Kövülete istengondolta nyomnak”. Mihail Bulgakov A Mester és Margarita c. regényében a vérrel teli koponyaserleg, amelyet Woland és Margarita ürít ki, az erő és az energia hordozója. Baudelaire A szerelem és a koponya c. versében a szerelem mulandóságát szimbolizálja: „Az Emberiség Koponyáján / a Szerelem ül, / fenn trónol, vigyorral a száján.” Verescsagin A háború apoteózisa című festményén (1871–1872, Moszkva, Tretyakov Képtár) az öldöklő pusztítás szörnyűségét fejezi ki. Dalí A háború arcai c. festményén az értelmetlen halál, a rettegés szimbóluma. rcsont/csontváz, rfej [R. G.]
koporsó: A holttest eltemetésére szolgáló fa, fém- vagy kőláda. Alapvetően befogadó, női szimbólum, a barlanghoz és a sírhoz hasonlóan (rbarlang,



rsír). Felfogható a túlvilági lét, az újjászületés kapujának is. A sírba tétel megfelelhet az anyaméhbe való visszatérésnek; ily módon a feltámadáshoz is kapcsolható (ranyaméh). • Az ókori kínaiak az előkelők számára többrétegű koporsókat készítettek keményfából, amelyek oldalán lyukat vágtak a személyiséget alkotó lélek számára, hogy kiszállhasson – ez volt az újjászületés kapuja –, míg az ún. testlélek odabenn maradt. A koporsó szerepe így a két lélek elkülönítése volt: elzárta azt a lelket, amely a világban bajt okozhatott volna, egyúttal biztosította a másik lélek szabadságát. • Egyiptomban a bebalzsamozott testet a halott rangjának megfelelő számú festett szarkofágba tették. A több, egymásba helyezett koporsó arra szolgált, hogy a testet a lehető legnagyobb épségben őrizze meg. Itt a halál-folyón átvivő bárka szerepét tölti be, amely az este meghaló, és az éjszakán, a halál sötétségén áthaladó, reggel újjászülető Nap bárkájához hasonlít (rhajó/bárka, rRé). Magát a világmindenséget jelképezi: négy oldalán rÍzisz, Nephtüsz, rHórusz és Thot, alján Geb, a föld és tetején Nut, az rég ábrázolása látható. rOzirisz/Szarapisz halála utáni termékenységére szarkofágba ültetett magvak utaltak (rgabona/búza). • A kereszténységben a halálra emlékeztet, memento mori (Francesco Traini: A halál diadala, 1350 k., Pisa, Camposanto). A katolikus liturgiában nagypénteken Krisztus-szobrot fektettek koporsóba.
Garamszentbenedeki úrkoporsó (1480 k., Esztergom, Ker. Múz.).
A karthauzi szerzetesek ágya saját, előre elkészített koporsójuk: naponta ebből kelvén fel, minden újabb napnyi haladéknak örvendenek, ugyanakkor testi közelségbe kerülnek azzal a halálra figyelmeztető tárggyal, amelyből



majd újjászületnek. Juan de Valdés Léal „In ictu oculi”, A halál diadala c. képén a csontvázként megjelenő Halál egyik attribútuma a hóna alatt tartott koporsó (1672, Sevilla, Caridad-kórház). A szentek ereklyéit tartalmazó kőszarkofág mint roltár, a liturgiában is szerepet kapott. • A szabadkőművesek is használták beavatási szertartásaikon: a beavatás végső fázisában a leendő új testvért koporsóba fektették, amelyben benne hagyta régi énjét, s amelyből újjászületve, új emberként lépett ki. • Csokonai Tüdőgyúladásomról c. versében a koporsó az élet és halál vizein hánykolódó hajó képéhez kapcsolódik. Ady verseiben gyakran előforduló kép; a halálközeliségre, a fenyegetettség-érzésre utal (Az én koporsó
paripám; Az ágyam hívogat). Weöres Sándor Pastorale c. versében a férfit befogadó női testet nevezi koporsónak: „élő koporsó, átfogsz mindenütt.” rágy, rbölcső [R. G.]
korall: Szilárd, gyakran piros színű meszes vázat kiválasztó, sekély, melegvizű tengerekben, telepekben élő állat. A Holdat és a vizek termékenységét fejezi ki. A vizek fájaként közös vonásokat mutat a rfa (axis mundi) és a víz jelképrendszerével. Vörös színe a vérhez teszi hasonlatossá (rpiros/vörös). • A görög mítosz szerint Medusza vércseppjeiből jött létre (rgorgók). Amulettként használták, a szemmelverés ellen védett. Föltételezték róla, hogy mint véralvasztó, megállítja a vérzést és véd a villámcsapástól. • A kínaiak szerint a hosszú élet és az előléptetés jelképe. • Az Ószövetségben a menyasszony ékesítője (Én 1,10). • A perzsa és arab költészetben a női szépség (főleg az ajkak) leírásának eleme. • A keresztény ikonográfiában is szerepel. Piero della Francesca Mária gyermekével és két angyallal c. festményén a gyermek Jézus nyakában látható korall nyaklánc apotropaikus értelmű, ugyanakkor Krisztus vérére és az átlényegülés misztériumára is utal (1470, Urbino, Galleria Nazionale delle Marche). Mantegna A Győzelem Madonnája c. képén Szűz Mária fölött, a növényekből font rbaldachin tetejéről függ korall (1496, Párizs, Louvre). Jacopo Zucchi Tengerek kincse c. festményén a gyöngykoronával ékesített nőalak kezében látható a korall (XVI. sz. második fele, Róma, Galleria Borghese). [P. I.]
korbács: rostor/korbács



korona: Uralkodói jelvény, nemesfémből készült fejdísz. Viselője a fensőbbség és a hatalom birtokosa, aki minden halandó közül (szó szerint is) kimagaslik, hiszen a koronák egyik fontos ősi feladata, hogy viselőjüket kiemeljék a többiek közül. Formája szerint lehet nyitott, abroncsszerű (pl. III. András halotti koronája; hasonló látható a kalocsai vörösmárványból faragott királyfejen is), vagy zárt (pl. magyar Szent Korona).
Kalocsai királyfej (XIII. sz., Bp., MNG)
Szimbolikáját elsősorban rkör alakja szabja meg, amely minden kultúrában a tökéletességet reprezentálja, s mint ilyen, kapcsolatban áll az égi szférával. Jelentéseinek egyik fontos alkotóeleme, hogy a fejet, vagyis a lélek lakhelyét övezi (rfej). Legegyszerűbb típusa, az önmagába visszafutó fejpánt, a koszorú (lat. corona ’koszorú’, ’korona’) az idő körforgását, a lét folytonosságát jeleníti meg. Általában az evilági és a spirituális értéket egyaránt hordozó aranyból, drágakő-, ill. gyöngyberakásokkal készül (rarany, rdrágakő, rgyöngy). Széle cikcakkos, mintha nyílhegyekből vagy szarvakból állna, esetleg sugaras, emlékeztet a napistenek napsugaras fejdíszére (rdicsfény/glória). Ez hatalma szoláris eredetét jelzi. Az égi és a földi szint közötti közvetítés funkcióját mutatja az az értelmezés is, amely szerint a koronás fő nemcsak kimagaslik a halandók közül, hanem a leereszkedő, alászálló hatalom megtestesítője (elsősorban az istenkirályságokban). • A sumer költészetben is megfogalmazódik ez az elképzelés: „Midőn a királyság koronája az égből alászállt” (Töredékek a vízözönről); „Az úr, uralma jeléül, ékességével magát koszorúzza, / a királyság jeléül az igaz koronát felveszi” (Enki és a világrend, 261–262). •



A kovácsoltvas sámánkorona a sámán kiválasztottságát, a szellemvilággal való kapcsolattartását jelképező öltözetének része. Agancsos díszítése a sámán-vetélytársak elleni küzdelmének jelképes fegyvere a sámánutazás során (rsámán/táltos). • Az ókori egyesített Egyiptomban a fáraó kettős koronát viselt, amelynek két részét egymásba lehetett illeszteni. A fehér színű Felső-Egyiptomot, a vörös pedig Alsó-Egyiptomot jelképezte. Az Óbirodalom kezdete óta két felfelé álló strucctoll egészítette ki a fáraó koronáját; ezek a túlvilági megmérettetésre, az igazságra utaltak (rtoll). rOzirisz/Szarapisz fehér koronáján, az Atef-koronán, szintén két strucctoll, ezenkívül a nemzőképességet jelképező kosszarv, nőnemű, ágaskodó kobra, valamint egy kis napkorong látható. A fáraón és Oziriszen kívül rHórusz és Héliupolisz napistene, a fáraó atyjának tartott Amon viselt koronát. • Kínában a korona más kultúrákhoz hasonlóan uralkodói jelvény volt. Formája különleges: sapkaszerű fejfedőn négyszögletű vízszintes lap, amelyről kétoldalt rojtfüzérben ékkövek lógtak. • A japán sintoizmus mitológiája szerint Amateraszu napistennő (rNap) hord koronát, amelynek alakja pagodára emlékeztet, s a fény glóriája, a napkorong veszi körül. • Az antikvitásban a sugaras korona a napisten, rHéliosz/Sol attribútuma. rTükhé/Fortuna, a forgandó szerencse istennője és rKübelé anyaistennő tornyos koronát visel az ábrázolásokon. A Korona csillagkép a mítoszok szerint Dionüszosz rAriadné számára jegyajándékul adott koszorújának (aranykoronájának) égre kerüléséből származik (Ovid. Fasti, III. 459–516; Tiziano: Bakkhosz és Ariadné, 1518, London, National Gallery). • A Bibliában a királyt illeti meg a korona (amikor Sault megfosztják uralkodói jelvényeitől, Dávidnak, a következő uralkodónak adják: 2Sám 1,10). Dávid zsákmánya az ammoniták koronája – és ezzel együtt országukat is megszerezte (2Sám 12,30). A korona tehát egyaránt jelképezi az Úr kegyét és az abszolút uralmat. A zsidó főpapok diadémját gyakran azonosítják a koronával; anyaga és formája a Jahvéhoz való közelséget és a papi hatalmat jelzi: „csinálj továbbá egy lemezt tiszta aranyból s vésd rá a pecsétmetsző írásával: »az Úr fölszenteltje« [...] viselje azt mindig a homlokán, hogy így lehívja rájuk Isten irgalmát” (Kiv 28,36). Egyedül Isten, a legfőbb Úr koronázhat; Isten segítségével szerezhető és tartható meg a korona által jelképezett hatalom. A próféták szerint a választott nép, rIzráel az Isten koronája. Az Újszövetségben a koronának mint mindenható uralmi szimbólumnak az ellentéte a töviskoszorú (Jn 19,2); a szenvedés, a Passió eszköze, ugyanakkor a Megváltás művében az igazság és az élet koronája



(2Tim 4,8; Jel 2,4) (rtövis/tüske). A Jelenések könyvében az égi asszony „öltözete nap, lába alatt hold, fején tizenkét csillagból korona” (Jel 12,1–2). A korona itt az asszony égi, dicső mivoltát hangsúlyozza. A megdicsőült választottak szintén koronát viselnek a mennyben: „a trón körül... huszonnégy vén ült... fejükön arany korona” (Jel 4,4) (raggastyán). • A keresztény mártírok koronája a halál fölötti győzelem és a mennyei dicsőség szimbóluma. A középkori Mária-ikonográfiában szintén fontos elem. A szentek és mártírok koronájának jelentéseihez hasonlóan az égi keggyel, a megdicsőüléssel függ össze. A katolikus és ortodox mariológia szerint Mária halála után az égbe emelkedett (Nagyboldogasszony ünnepe, rBoldogasszony), és földi életével elnyerte a Mennyek királynéja címet (Mária megkoronázása, 1230 k., Reims, Notre-Dame-katedrális főkapujának timpanonja; Torriti: Mária megkoronázása, 1294, Róma, Santa Maria Maggiore; rkirály és királyné). A Madonna-képek koronás Szüze szintén a kiválasztottságot, a királynői méltóságot hangsúlyozza (Botticelli: Madonna gyermekével és öt angyallal [Magnificat-Madonna], 1483–1485 között, Firenze, Uffizi).
Báthory András Madonnája (1526, Bp., MNG).
Hubert és Jan van Eyck genti oltárán Mária koronáját a gyöngyök és ékkövek mellett virágok: a tisztaságra, szüzességre utaló fehér rliliom és a szépséget, tökéletességet, szeretetet jelentő vörös rrózsa díszítik; ez a korona összefoglalja a Mennyek királynéjának földi és égi jellemzőit (1426–1432, Szt. Bavo). A keresztény ikonográfiában a szent királyok (a magyar szentek közül István és László) mellett a vértanú királylányok (pl.



Szt. Orsolya, Alexandriai Szt. Katalin, Szt. Borbála, Szt. Dorottya) attribútuma. A középkori allegorikus ábrázolásokon a Hűség, a Remény, a Bölcsesség, valamint az Eklézsia alakját ábrázolták koronásan (rEklézsia és Zsinagóga). A pápai hatalom méltóságjelvénye a tiara, a háromszintes pápai korona (a genti oltáron az Atyaisten figurájának fején tiara, lábánál a földi hatalmat jelképező korona látható, 1426–1432, Szt. Bavo). • A világi hatalom legitimációját, mennyei eredetét reprezentálja az a bizánci eredetű ábrázolástípus, amelyen az uralkodót égi személy koronázza meg, pl. Krisztus megkoronázza Romanosz császárt és Eudoxia császárnőt (bizánci elefántcsonttábla, X. sz., Párizs, Cabinet des Medailles). A szepeshelyi székesegyház falképén (1317) Károly Róbert fejére a trónon ülő Madonna helyezi a koronát. A trónus másik oldalán Tamás esztergomi érsek látható, amint a koronát nyújtja az Istenanyának, mögötte Henrik szepesi prépost térdel, kezében az országalmával.
Károly Róbert megkoronázása (falkép, 1317, Szepeshely, prépostsági templom).
A korona letétele a felsőbb hatalomnak való behódolás, a teljes alázat jele. Toulouse-i Szt. Lajos és Aquitániai Szt. Vilmos egyaránt elutasította a koronát, a földi uralkodást és vele együtt a világi életet, és szerzetesnek állt, ezért ábrázolják őket csuhában, lábuknál koronával. A német-római birodalmi korona a rmennyei Jeruzsálem szimbolikájával állt összefüggésben. • A heraldikában a pajzs fölé helyezett koronának rangra utaló jelentése van (rcímer). • A magyar Szent Korona szintén az isteni eredetű hatalom jelvénye, s az ezzel történő koronázás a magyar királyi hatalom felvételének kifejezése. Gyöngyökkel, ékkövekkel és zománcképekkel díszített arany körpántja (corona graeca) Bizáncban készült, feltehetőleg I. Géza bizánci származású felesége számára. A pántot díszítő zománcképek az égi hierarchiát (trónoló Krisztus, Szt. Mihály, Gábor arkangyal, Szt. György, Szt. Demeter, Szt. Kozma, Szt. Damján) és földi hierarchiát (Dukász Mihály és Bíborbanszületett Konstantin bizánci



császár, valamint I. Géza magyar király) jelenítik meg. A korona keresztpánt része (corona latina) zománckép díszítésű aranylemezekből áll, amelyeken a keresztény hit megtestesítői, Jézus Krisztus és nyolc apostola látható. Feltehetően a XIII. sz. során szerkesztették egybe a körpánttal. Ekkor kerülhetett a tetejére a szentkereszt-ereklyét magában foglaló kereszt, amelyet I. (Szt.) István II. Baszileosz bizánci császártól kapott, s mellkeresztként viselt. E hipotézis szerint ez magyarázza a Szent Korona és viselője hatalmának istváni eredetét (a kereszt jelentőségére utal, hogy 1551-ben, amikor Izabella királyné átadta Habsburg Ferdinándnak a koronát és a koronázási jelvényeket, a keresztet letörette fia, János Zsigmond számára, „mert akinél ez a kereszt van, ahhoz visszakerülnek azok a hiányzó részek is, melyek eddig, e kereszt hatalmának alávetve, hozzátartoztak”). A korona mai aranykeresztje az eredeti keresztet pótló egyszerűbb díszítés. A keresztpánt alkotta boltozat a maga felett más földi hatalmat el nem ismerő uralkodói méltóság, a császári rang kifejezője volt a korai középkorban. A korona a beavatási koronatípusba tartozik. A magyar államiság jelképe; ábrázolása a magyar állami rcímer egyik elemeként is szerepel. A középkor során az ún. Szent Korona-tan a magyar királyságra és a hozzákapcsolt területekre utal. Werbőczi Hármaskönyvében „a szent korona tagjai” kifejezés a király és a nemesség államhatalmi vezető szerepére vonatkozik. A középkorban föltehetően Székesfehérvárott koronázták a magyar királyokat, a XVI. sz.-tól pedig a pozsonyi dóm lett a koronázó főtemplom, amelynek tornyán ma is látható a Szent Korona mása. • Az alkímiai hagyományban a korona megfelel az aranynak és a Napnak, a koronás fő körüliek hasonlóképpen részesülnek az égi sugárzásból, mint a Nap körüli bolygók. • A kabbalisztikus hagyományban a Korona, azaz a Keter az első szefirá, a misztikus emanáció (a teremtés isteni energiájának kisugárzása) az élet fáján, a szefirot-fán. Az az állapot, amely már túllépett a Megértés (Biná) és a Bölcsesség (Hochmá) szintjein, a nő és a férfi dualizmusán, azaz, a misztikus hagyomány szerint, a mennyei androgün állapotára, az ősi Egyre törekszik (rszefirá/szefirot). • A szabadkőművesek számára a „négy koronás fő” a páholy protektorait jelképezi. MozartSchikaneder A varázsfuvola c. operájában a Pamina és Tamino beavatását követő dicsőségre vonatkozik: „Jutalmuk / A Szépség és Bölcsesség örök koronái.” • John Donne La Corona címmel komponált szonettciklust, amelynek szerkezete koronát formáz: az egyes versek utolsó sora a következő vers első sora lesz, így az legelső és legutolsó sornál a hét



darabból álló, a szeplőtelen fogantatástól a megváltásig tartó ciklus körbeér, vagyis megvalósítja a tökéletesség körét. A legelső és legutolsó sor – „Vedd kezemből ez ima-koronát”, „művünket a vég koronázza meg” – a spirituális tökéletességre való törekvést fejezi ki. rfény/világosság és sötétség, rkoszorú, rsapka/kalap, rsisak [R. G.; Ú. E.]
kos: A nemzőképesség, a fizikai erő szimbóluma. Spirál alakú szarva a villámlás jelképeként az égistenek gyakori attribútuma (rszarv). • Egyiptomban Hnumot, a termékenység istenét tisztelték kos alakban; az ábrázolásokon kosfejű emberként is megjelenítették. Az ő feladata volt a Nílus forrásainak őrzése. A thébai napisten, Amon szent állata volt; kultuszának legismertebb emléke a karnaki Amon-templom, amelynek a kapuzathoz (pülonhoz) vezető útját kosfejű szfinx-szobrok szegélyezik (rszfinx). • Mezopotámiában Éát és Baált, az ég és a termékenység isteneit kosfejjel vagy kosszarvakkal ábrázolták (rBaál). A nomád népek tavaszünnepein a természet újjáéledését, az egyetemes termékenységet a juhnyáj szaporasága jelképezte, amelyet a hímállatok, a kosok nemzőereje biztosított (rbárány/juh, rDumuzi/Tammúz). A meleg évszak visszatértekor a legfontosabb áldozati állat a kos és a juh volt: feláldozásukkal adtak hálát a napistennek a termékenységért. Az Attiszhoz kapcsolódó tavaszi misztériumokban is kost áldoztak (rAttisz). • A görögöknél a Zeusznak és Dionüszosznak szentelt állat szintén a férfiúi termékenyítő erő kifejezője. Ciprus szigetén Aphrodité szent állata. A Zeusz által küldött, Phrixoszt Kolkhiszba menekítő aranygyapjas kos bőre az rargonauták történetében játszik központi szerepet (raranygyapjú). • A zsidó és keresztény hagyományban az Izsákot feláldozni készülő Ábrahámnak küldött kos a helyettesítő áldozat; történetük az emberáldozat megszüntetését hirdette (Ter 22,13) (rÁbrahám, ráldozás/áldozat, rsófár). Ezekielnél Izráel népének elöljáróit, főembereit jelképezi (Ez 34,17); Dániel látomásában a perzsa birodalom szimbóluma, amelyet a görög-makedón birodalom – a rkecskebak – igáz le (Dán 8,3–8). • Szt. Ambrus Krisztus jelképét látta a kosban. A középkori alkotásokon a feltámadott, győzedelmes Krisztusnak is lehet a jelképe. Negatív értelemben a pazarlás, a tékozlás, a fényűzés és a Zsinagóga szimbóluma (rEklézsia és Zsinagóga). rállat/állatok, rKos csillagkép [Ú. E.]



kosár: A termékenység, a bőség, a szentség szimbóluma; az első gyümölcsök feláldozását jelképezi. A teli kosár tartalmának kiöntése a termékeny évszak végét jelzi. • Már az élelemtermelés kezdetei óta magvak tárolására, Babilonban földhordásra és ételek tárolására használták. Női princípium, az edényekhez hasonlóan a befogadás jelképe (redény). A teli kosár jólétet jelent. • Egyiptomban Básztet, a macskafejű istennő jelképe. • Kínában a virágkosár hosszú életet, termékeny és gyümölcsöző öregkort jelképez. • A buddhizmus egyik jelképes kifejezése a Tripitaka (’három kosár’): az első a Vinaja-pitaka, a ’fegyelem kosara’, a második a Szuttapitaka, a ’tanítóbeszédek kosara’, a harmadik pedig az Abhidhamma-pitaka, a ’magasabb tan kosara’ (rBuddha). • A görög-római kultúrában a borostyánnal és pávatollal borított kosár rDémétér/Ceres jelképe: „Míg kosárral lépdeltek, könyörgök, ó, nők: / Üdv, nagy Démétér, tápláló, dúsgabonájú!” (Kallimakhosz: Démétérhez). Dionüszosz kosarába, a liknonba gyümölcsöt és egy fallosz alakú tárgyat tettek. Athénban a kosárnak külön körmenete volt a bakkhanália keretében (rorgia/karnevál). Danaé és Perszeusz történetében a halálból való megmenekülést jelképezi (Szimónidész: Danaé). Rómában az állami kincstár neve fiscus (’kosárka’) volt. • A Bibliában Mózes születésének és megmentésének történetében szerepel (Kiv 2,3). A kosárban tartott rkenyér a szentségi ételek egyike, az evangéliumokban a kenyérszaporítás csodájában jelenik meg (Mt 15,3239). A szentek ikonográfiájában a rózsakosár Árpád-házi Szt. Erzsébet és Szt. Dorottya attribútuma.
Szent Dorottya szobra Barkáról (1410–1420, Bp., MNG).



A teológiai erények allegorikus ábrázolásán a Szeretet tart kezében gyümölcsökkel telt kosarat (Giotto: Szeretet, 1306, Padova, Scrovegnikápolna). • A néphagyomány karácsonyi ünnepkörében az asztal alá helyezett kosárba munkaszerszámokat, vetőmagot, sót és szalmát helyeztek; ez az archaikus termékenységi varázslás örökségeként a termés és a szerszámok használatának áldását hivatott biztosítani. • Petőfinél ’jólét’ jelentésben szerepel: „Ha majd a bőség kosarából / mindenki egyaránt vehet” (A XIX. század költői). rAdónisz-kert, rbőségszaru [N. K.]
Kos csillagkép: Az európai asztrológiában az első állatövi jegy, időszaka a tavasz kezdete: március 21.–április 20. Jele: .
Kos csillagkép (Csízió, Kolozsvár, 1592, Bp., MTA Kézirattár).
• Számos, kereszténység előtti kultúrában, így az ókori Rómában is a Kos hava volt az évkezdő hónap. A szabadkőműves időszámítás is átvette ezt a hagyományt. • Az antikvitás korában a csillagkép keletkezését az aranygyapjú mítoszához kapcsolták (Ovid. Fasti, III. 851–876), amely szerint a Nephelé gyermekeit, Phrixoszt és Hellét megmentő aranygyapjas kos jutalmul az égre került (raranygyapjú, rargonauták). • Az asztrológiai hagyomány a merészség, a lendületesség, a kezdeményező készség, az erőfeszítés, a nyakasság és az elszántság férfiasnak tekintett tulajdonságait kapcsolja a Kos csillagképhez. A bolygók közül a rMars bolygó uralma alatt áll; a fémek közül a vas, az elemek közül a tűz társul hozzá. Mivel a Kos a Nap látszólagos, Föld körüli pályaívének első csillagképe, az rállatöv (a Nap pályájának ívén elhelyezkedő csillagképek) mint makrokozmosz és az ember mint mikrokozmosz kapcsolatában a Kos jegye az elsődleges testrészre, a fejre hat. Ezért az ókori hagyományokra visszavezethető, a középkorban népszerű ún. zodiákus ember ábrázolásain a fejhez társították.



• Dante az Isteni Színjátékban a Kos csillagkép, tehát a tavaszpont, a természet jelképes újjászületésének idején lép be a Paradicsomba: „jobb pályán, jobb csillag jegyében” (Paradicsom, I. 40). [Ú. E.]
koszorú: Virágokból, lombos ágakból font rkör alakú füzér. A dicsőség, a győzelem, a felszentelés és a szentség szimbóluma. Jelentése ambivalens: mint corona convivialist egy megszentelt vagy tisztelt tárgyra helyezték, s ebben az értelemben a boldog sors és a jó szerencse szimbóluma. Mint a corona funebris, a halált és a temetést jelzi, s a halott fejére került. A sírokra tett koszorú a halhatatlanságra utal. A menyasszonyi koszorú a szüzesség virágainak és a termékenységnek a jelképe, de magában foglalja a temetési koszorú jelentését is: az addigi élet végét és egy új élet kezdetét. • Mezopotámiában rMarduk istent és Samast ábrázolták tollból készített koszorúval, amelyet a tekintély, az erő és az égi hatalom jelképének tartottak (rkorona). • A kínaiak az irodalmi érdemeket, a sikereket olajágakból készült koszorúval ismerték el. • Az antikvitásban a koszorúviselés általában a felavatottság, a megszenteltség jele; de anyagától függően többféle jelentést is hordozott. Galagonyából és verbénából fonva házasságot, tölgyfalevelekből fonva megtiszteltetést jelentett (rgalagonya, rtölgyfa, rverbéna). Az életerő jelképe is lehetett, pl. a tavaszi athéni gyermekkoszorúzási ünnepen. Héraklész nyárfakoszorút viselt, amikor az alvilágba érkezett. A virágok római istennőjének, Florának (rFlora) a diadémja virágokból készült (így jelenik meg Botticelli Tavasz [Primavera] c. képén is, 1485 k., Firenze, Uffizi). A különféle versenyjátékokban, az agónokban a győztesek koszorút kaptak: Olümpiában olajfa-, Korinthoszban fenyő-, a püthiai játékokon babér-, Nemeában petrezselyemlevélből készült koszorút; ebben az értelemben a halhatatlanság, a dicsőség, a hírnév szimbóluma (rbabér, rfenyőfa, rolajfa). Mivel az agónokat valamely isten tiszteletére rendezték, a játék és a koszorú egyaránt vallási és szakrális jellegű volt. Ilyen alkalmakkor az istenség szobrát – Olümpiában Zeuszét, Iszthmoszban Poszeidónét, Nemeában pedig Héraklészét – megkoszorúzták. Lehetett a megbecsülés jele; a lakomákon, ill. ünnepségeken gyakran megkoszorúzták a vendégeket. Az öröm és boldogság e jeléről tanúskodnak a görög ivóedények és vázák ábrázolásai. A halotti koszorú mind a görögök, mind a rómaiak hite szerint az elhunyt örök nyugalmát biztosította. • Rómában gyakran a katonák viselték csata előtt az áldozatosság jeléül, ill. harc után a



bátorság, a harciasság, a hősiesség bizonyságaként. A hadvezéreknek fűszálakból font koszorú járt, míg a császárokat rózsakoszorú illette meg (rfű/füvek, rrózsa). Apuleius Az aranyszamár c. regényében a rózsakoszorú a megváltással, a megtisztulással kapcsolatos: a hős szamár alakban történő bolyongásai Isis (rÍzisz/Isis) rózsakoszorújának elfogyasztásával fejeződnek be, ezután ismét emberré válik, s megleli üdvözülése útját az istennő misztériumvallásában. • A keresztény művészetben a töviskoszorú, az egyik legfontosabb Passió-szimbólum Krisztus kigúnyolására, szenvedésére utal: „tövisből font koszorút tettek a fejére és így köszöntötték: Üdvözlégy, zsidók királya!” (Mk 15,17–18). A töviskoszorú ebben az értelemben látható a Krisztust övező angyalok kezében (Jan és Hubert van Eyck genti oltárának A bárány imádása c. táblaképén [1426–1432, Szt. Bavo]; Hans Memling Utolsó ítélet-oltárán [1471, Gdansk, Muzeum Pomorskie]). Pál apostol szerint, míg a versenyzők díja a hervadó koszorú, az igaz hit követőinek dicsőségét hervadhatatlan koszorú hirdeti (1Kor 9,24–25). Ilyen értelemben nevezték a szentek legendáit örök dicsőségüket hirdető, szavakból font koszorúnak. A mártírok ikonográfiájában a tanúságtételre, a vértanúság beteljesítésére is utal. A szenvedés és a mártíromság jeleként szokás Sienai Szt. Katalint, Szt. Veronikát is töviskoszorúval ábrázolni (rtövis/tüske). A mennyben az angyalok a mennyei győzelem koszorúját tartják Krisztus feje felett. Kör alakja miatt egyfelől apotropaikus ereje is lehet, másfelől pedig a tökéletesség, a törvény és törvényesség, az igazságosság (2Tim 4,8) és az örök élet (Jel 2,10) jelképe (rdicsfény/glória). Az adventi fenyőkoszorú Krisztust, a születendő igazságot előlegzi meg. Mária születésének, neveltetésének barokk ábrázolásain gyakran szerepel koszorú, amely a Szentlélekkel való jegyességére utal.



Szent Anna olvasni tanítja a kis Máriát (rézmetszet, XVIII. sz.).
Az apácák mirtuszkoszorúja szüzességüket, tisztaságukat jeleníti meg (rmirtusz). A rózsakoszorú a késő középkortól kezdve egyes szentek jele, pl. Szt. Cecília és Szt. Rozália attribútuma. • A tarot XXI. lapja, a Világ fátylas nőalakot ábrázol, akit a mindenségre utaló rmandorla alakú koszorú, valamint gyakran a négy evangélista-szimbólum övez (rkártya). • Az európai hagyományban a kiemelkedő költőket („koszorús költő”) babérkoszorúval jutalmazták mint a költők fejedelmeit (pl. Raffaello A Parnasszus c. festményén, 1510–1511, Vatikán, Stanza della Segnatura) (rbabér, rborostyán/repkény). Az uralkodói méltóság jele Boccaccio Dekameronjában, amelyben mindig az aznapra választott Király vagy Királynő viseli. Az uralkodói méltóság fordítottja Shakespeare-nél Lear értéktelen gyomokból font koszorúja (Lear király). A koszorú fogalma közel áll a csokoréhoz, a válogatott levelek, virágok együtteséhez. Ilyen értelemben használják versgyűjtemények címéül is: Babits: Levelek Iris koszorújából. A koszorú temetési szertartásokban betöltött szerepe és a költői halhatatlanságra való utalás együttesen is megjelenhet; pl. Babits Petőfi koszorúi c. verse; a Radnóti koszorúja c. antológia. [R. G.]
kovász: Kenyér készítéséhez használt kelesztőanyag. A zsidók számára az Egyiptomból való menekülést idézi föl a kovásztalan rkenyér ünnepe (Kiv 12,15–20; 23,15; 34,18; MTörv 16,1–8) (rEgyiptom). Ez egyrészt emlékeztette a népet az Úr csodáira, megerősítette a hitet; másrészt a parancs szoros kapcsolatban állt a kovász szimbolikájával. A kenyér kelesztése ugyanis a kezdődő széthullást, a lustaságot, a szellemi romlást és a bűnt is jelképezheti. Ezért a kovászos kenyér tisztátalan volt, nem is kerülhetett az áldozati adományok közé (Kiv 23,18; Lev 2,4–5). Csak a dicsőítő áldozatnál volt előírva a kovászos kenyér (Lev 7,13; Ám 4,5), ezt azonban nem helyezték az oltárra, a pap, ill. a hívek ettek belőle. • Az Újszövetségben a hamis tudomány jelképe; Jézus óvja tanítványait a „kovásztól”, a farizeusok tanításától (Mt 16,6–12; Mk 8,15; Lk 12,1). Pál apostol is a tiszta és igaz kenyérre s a régi kovász elvetésére figyelmezteti tanítványait: „El a régi kovásszal, hogy új tésztává legyetek, amint hogy kovásztalanok is vagytok” (1Kor 5,6). A húsvéti vesperáshimnuszban a szent eucharisztia mint az Újszövetség igaz, kovásztalan kenyere jelenik meg. Utalhat még a rossz példa kártékony hatására, valamint e hatás széles



körben való gyors elterjedésére (Gal 5,9; 1Kor 5,6). A kovász pozitív jelentést kap a zsidó pünkösd kapcsán (Lev 23,17), valamint akkor, amikor a mennyek országának elérkezését, az evangélium hirdetését érzékelteti (Mt 13,33; Lk 13,21). A panifikáció, a kenyérré válás fő jelképeként a spirituális átlényegülésre utal. • Arany János Magányban c. versében a hazáért adott véráldozat „a ...szabadság kovásza”. [P. E.]
kozmikus ember: Az antropomorfizált világmodell kifejezője; az egész emberiség prototípusa. Eszménye azon az elképzelésen alapul, hogy a kozmosz és az ember között alapvető analógia áll fenn, ill. hogy a világ egy ősi ember testrészeiből keletkezett. Ebben a felfogásban az ember, mint mikrokozmosz, a makrokozmosz és az relemek tükre. A különböző mitológiák általában megegyeznek abban, hogy az antropomorf világmodellben a hús vagy a csontváz jelenti a négy elem közül a földet/köveket, a fej a tüzet, a vér a vizet, a tüdő és a lélegzés pedig a levegőt. • Az egyiptomi hitvilágban az eget kozmikus méretű előrehajló női test, Nut istennő, míg a földet fallikus férfitest, Geb isten személyesíti meg (rég, rföld). Ptah felel meg az első embernek, akinek tagjai egy-egy, a kozmosz egyes részeit felügyelő istent jelképeznek. • A perzsa mitológia kozmikus méretű első embere, Gajomard egy önmagából fényességet kibocsátó alak, akinek testéből a fémek, lelkéből az arany, földre hulló magjából pedig az első emberpár keletkezett. • Az óind Rig-védában Purusa, a kozmikus hímnemű lény a teremtő forrás, aki a teljességet képviseli (X, 90). Feláldozásából jön létre a teremtett világ és a társadalom négy rendje (varna): szájából a bráhmanok (papok), karjából a ksatriják (harcosok), combjából a vaisák (kereskedők, kézművesek, földművesek), lábából a súdrák, akik a három magasabb rendet szolgálják (Manu, I, 32). A IV. sz.-tól India vallási irányzataiban – a buddhizmusban, a dzsainizmusban és a hinduizmusban – egyaránt megjelent a tantrizmus, amely az emberi testet a kozmosz és az istenségek képviselőjének tekintette. E nézet szerint egy misztikus fiziológia alapján, a szellemi és testi koncentráció, a hatha jóga útján, a testben lévő energiaközpontokon áthaladva elérhető a transzcendens szféra (rcsakra). • A kínai mitikus hagyományban Pan Ku az első ember, akinek óriás testéből jött létre a világ. Az embert itt is az ég és a föld közötti közvetítőnek tekintették. Az ősi kínai orvostudomány nagy figyelmet szentelt az emberi test részei és a természet erői között meglévő analógiáknak (A Sárga császár belgyógyászata). Diagnosztikájukat arra



alapozták, hogy minden individuum elemek kombinációjából, többékevésbé harmonikus egységéből áll, a betegség pedig minden esetben az egyensúly megbomlásának eredménye. (Pl. a kozmosz és az emberi test között a következő megfeleltetéseket hangsúlyozták: fej – ég; haj csillagok és konstellációik; szem és fül – Nap és Hold; tüdő – szél; vér eső; testnedvek és véredények – folyók és vizek; testnyílások és erek völgyek és folyók. Az emberi test a föld eleme, a csontváz a hegyek, a szív a Nagy Medve csillagkép, az öt belső szerv az öt elem, a négy végtag a négy évszak, a tizenkét fő ízület a tizenkét hónap, a háromszázhatvan kis ízület az év háromszázhatvan napjának a megfelelője.) • A skandináv mitológia szerint Ymir ősóriás feláldozásával, testének feldarabolásával jött létre a földi világ: „Ymir húsából / hasították a földet, / véréből vették a tengert, / hegyekké csontjait törték, / hajából csomóztak erdőt, / eget koponyája kerít” (Edda, Grimnír-ének, 40–41). • A kozmikus ember ugyanakkor nem csupán mint kezdet, hanem mint a teremtés, az élet végső célja is megjelenik. A Biblia szerint az ember Isten képmására teremtetett: „Isten újra szólt: Teremtsünk embert képmásunkra, magunkhoz hasonlóvá” (Ter 1,26). A makrokozmosz és a mikrokozmosz, vagyis Isten és az ember párhuzama így valósul meg. • A keresztény hagyományban is szerepelhet az ember a kozmikus kapcsolatok csomópontjaként. Leonardo da Vinci egy körbe és négyzetbe rajzolva ábrázolja az ember és a természet, a mikrokozmosz és a makrokozmosz összefüggéseit (rtest/hús). A középkori európai gondolkodásban fontos helyet foglal el a szervanalógia, amely a társadalom felépítését állítja párhuzamba az emberi test felépítésével. Abból a páli gondolatból indul ki, amely szerint az Eklézsia (Egyház) Krisztus teste, az Eklézsia feje pedig maga rJézus Krisztus. • A kabbalista hagyományban rÁdám a teremtés pillanatában óriás volt, teste a földtől az égig, Északtól Délig, Kelettől Nyugatig ért, vagyis kozmikus természetű volt, s Isten csak később zsugorította össze. A Kabbala szerint Isten végtelensége a „bölcsesség 32 útjában” fejeződik ki (a tíz szefirotban és a héber ábécé 22 betűjében). A szefirák egy-egy testrész megfelelői: Keter homlok; Hochmá, Biná – szemek; Heszed, Gevurá – karok; Tiferet – mell; Necáh, Hod – csípő; Jeszod, Málchut – lábak (rszefirá/szefirot). • Hamvas Béla A láthatatlan történet c. kötetében így fogalmazza meg a kozmikus ember ősi hagyományokban megjelenő szimbolikáját: „Az első ember a világ ősi alapformája volt. Kozmikus jelenség. Őslény, akiben az isteni származás világos tudata élt. Az ősi ember a homo aeternus, az örök



ember.” • A modern költészetben is megjelenik a párhuzam az emberi test és a világegyetem között. Pl. Rimbaud Napfény és hús c. versében „vérrel bugyborog és nászra vár a föld, / [...] merő asszonyi hús, merő mennyei kéjek, / s a nedvektől nehéz, lángokkal terhes öl / bozsgó-nyüzsgő csírák hevében tündököl.” József Attila Óda c. költeményében a női test és a természet mint mikrokozmosz és makrokozmosz harmóniája jelenik meg: „Hullámzó dombok emelkednek, / csillagképek rezegnek benned, [...] tartalmaidban ott bolyong / az öntudatlan örökkévalóság.” [K. J.]
kozmosz: rkáosz és kozmosz
kő/szikla: Kemény ásványi anyag. Az emberiség egyik legősibb eszközeként a kő a hagyományokban is kitüntetett helyet foglal el. Minőségei révén jelképezi a stabilitást, a tartósságot, a megbízhatóságot, a halhatatlanságot; ezért válhatott a szakrális építmények, az oltárok és a templomok jellegzetes anyagává. A fa és a víz ellentéteként a statikus élet, a mozdulatlanság szimbóluma. A makrokozmosz és az ember mint mikrokozmosz közti analógia szerint a kő a csontoknak felel meg (rkozmikus ember). A meteorokat a mennyek és a csillagok szentségével ruházták fel, s mivel az égi istenség megnyilvánulásainak tartották őket, számos helyen a kultuszok fétistárgyaivá váltak. A magasba emelt vagy felállított kövek, pl. a bretagne-i (Carnac) menhirek, hatalmi és fallikus szimbólumok, amelyek mellett feltehetőleg termékenységi rítusokat végeztek. Az üreges dolmen az anyaméh megfelelője (rbarlang). A lyukas, üreges kövek vulva-jelként szerepelhetnek, védenek a rontás ellen, és termékennyé tesznek. A rajtuk való átbújás a kozmikus női elv segítségével történő újjászületés rítusa (rvulva). A burjátok a vutajsani, ún. Istennő ölesziklát termékenységi vonásokkal ruházták föl: a terhes nők a szikla nyílásán könnyű szülést remélve átbújtak, földjét pedig vízzel elkeverve vajúdó asszonyokkal itatták meg. • Egyiptomban a kő az igazság jele. A zöld kövek a fiatalságot, a halhatatlanságot fejezik ki. • A hinduknál a rfallosz alakú kő a teremtő Síva jelképe. A buddhizmusban a fekete kavicsok a rossz, a fehérek a jó cselekedeteket jelentik, s hogy melyik a nehezebb, az ítélet mérlege dönti el. • Kínában a megbízhatóságot jelképezi. Fontos szimbólumértékkel ruházták fel a jádét (rjádekő). A kőharangok termékenység-szimbólumok; a buddhizmus fontos jelképeivé váltak (rharang/csengő). • A japán kertművészetben a kő az állandóságot jelentő



élettelen kertalkotó elem, a csont megfelelője. A zen buddhista szerzetesek kőkertje a kő, a kavics és a homok szabad elrendezése, egy minden szemlélő által másként értelmezhető világmodell (pl. a kiotói Ryoanjitemplom kőkertje; rhomok, rhullám). • A görög-római hagyományban a kockakő Aphrodité/Venus attribútuma. Kövek kapcsolódnak rApollón/Apollo kultuszához: ilyen a delphoi omphalosz, ahol a Szibülla két kövön állva jövendölt (rköldök, rpróféta/vates/szibülla), valamint a déloszi oltár. A kőhalom („Hermész halma”, Hom. Od., XVI. 471), a kőoszlop (herma) Hermészre, az útonjárók istenére utal. A szikláját fölfelé görgető rSziszüphosz történetében a szikla a folytonos, örök reménytelenségre ítélt küzdelmet jelképezi. A görög vízözön-mítosz szerint az emberiség a Deukalión és Pürrha által maguk mögé dobált kövekből, a Földanya csontjaiból keletkezett (Ovid. Met., I. 260–411). A sziklához láncoltság büntetést jelez Prométheusz és Titüosz mítoszában. rNiobé gyermekei halála miatti bánatában könnyező márványsziklává vált. Az alvilágba leszálló rOrpheusz lantjátékával szelídíti meg az ellene meginduló köveket, az élettelen világ érzéketlen megtestesítőit. A frígiai eredetű Kübelé-kultusz szakrális objektumát, a fallosz alakú fekete meteorkövet Rómába szállították (rKübelé). • A muszlimok szent köve, az ősi arab hagyományként kultikus tisztelettel övezett fekete kő a mekkai mecset központi, rkocka alakú Kába-szentélyében található.



Kába-kő, az iszlám világ közepe (1551).
Ezt a követ „Isten jobb kezének” is nevezik. A legenda szerint az eredetileg fehér jácintkövet Ádám kapta Allahtól, s a bűnös emberek érintésétől vált feketévé. A hívő eskütételkor erre teszi a kezét, és meg is csókolja – ez a szövetség elnyerése. A feltámadás napján a kő azok mellett fog tanúskodni, akik elzarándokoltak hozzá. Ezért a muszlimok számára a Kába-szentélyhez való rzarándoklat vallási kötelezettség (rközéppont). • A zsidó és keresztény hagyományban a kánaáni vallásokra is jellemző kőkultusz mint bálványimádás tiltott volt Izráelben (Iz 57,6; MTörv 16,22) (rKánaán). Ugyanakkor a szent kövek az Úr jelenlétének jelei: tőle kapták erejüket, hatékonyságukat (Zsolt 18,3). Oltárt csak faragatlan kőből emeltek, amelynek révén Isten megérinti és megszenteli a földet: „Ha kőből építesz oltárt, ne építsd faragott kövekből. Ha megdolgozod vésővel, közönségessé válik” (Kiv 20,25) (roltár). Isten jelenlétére emlékeztet Jákob a Bételben felállított kővel (Ter 28,16–22). A csodás esemény színhelyén követ emeltek, emlékeztetve az Isten és a nép szövetségére (Józs 4,7). A szövetség törvényét is két kőtábla őrzi (Kiv 24,12), jelezvén a szövetség örökkévalóságát. A hagyomány szerint a mózesi kőtáblákat a frigyládában őrizték; a táblák a klosterneuburgi oltár frigyládát ábrázoló zománcképén is láthatók (XII. sz.) (rfrigyláda). A kövek emlékeztethetnek emberek közti szerződésre is (Ter 31,45–52), vagy halottakra. A sírokra köveket, kavicsokat helyeznek (Józs 8,29), s ez a holttest védelmén túl a közösségi szellem erejét példázza. A választott kővel zárul a rtemplom építése (Zak 4,10). A Dániel látomásában szereplő kő, amely összezúzza a világ hatalmasságait, maga a Messiás és az ő országa (Dán 2,31–36). • A keresztény tipológiai szimbolizmus szerint az ószövetségi kövek Krisztus előképei. Pál apostol értelmezésében a sziklából vizet fakasztó rMózes története Krisztusra vonatkozik, aki önmagából fakasztja az üdvösség éltető vizét (1Kor 10,4). Krisztus a szent templom alapja, valamint ő a templomboltozatot bezáró oromkő, zárókő is – a befejezettség, megkoronázás köve, aki beteljesíti a próféták jövendölését és a Törvényt. Jézus Péterre mint kősziklára építi egyházát (Péter nevének jelentése ’kőszikla’): „Én is mondom neked: Péter vagy, erre a sziklára építem egyházamat, s az alvilág kapui sem vesznek rajta erőt” (Mt 16,18). A hitetlenek számára Jézus a „botlás köve és a botrány sziklája”, a megütközésé és pusztulásé (1Pt 2,8). A krisztusi tanításokban a kő a



könyörtelen bánásmódra is utalhat az emberség életadó kenyerével szemben (Mt 7,9). Szt. István diakónus, az első vértanú attribútumaként megkövezésére utal (ApCsel 7,57). Az allegorikus ábrázolásokon a Szegénység nőalakja követ tart kezében. • A heraldikában a bátorság, a változatlanság, a megállás jelképe. • Az alkímiában a rejtett kő az ősanyagnak (prima materia) felel meg. A bölcsek kövét, az alkimista munka célját jelölheti egy kockán nyugvó piramis (rbölcsek köve). A faragatlan kő Isten általi megmunkálódása megnemesíti a követ. • A szabadkőműves szimbolikában a kockakő a stabilitás, az egyensúly, a befejezettség jelképe (rkocka). A megmunkálatlan kő a tudatlanság homályában élő lélek, a megmunkált kő a beavatásban, az isteni tudás megvilágosodásában részesülő lélek. • A szobrászművész szemében a kő nem pusztán az alkotás passzív anyaga, hanem a benne lévő szobrokat formáló magasztos eszme rejtekhelye: „A legjobb művész sem tud olyan eszmét, / mit fölöslegével nem rejt a kő / magába” (Michelangelo: 44. szonett). A 171. szonettben a sziklatömb az ősi egység, a tökéletesség, az Istenhez való közelség kifejezője, míg a széttöredezett kő a földi lét nyomorúságára utal: „Magas hegyekben, szirti meredélyben / rejtve őrzött egy roppant szikla méhe; / de lehulltam, s szándékom ellenére / itt sínylődöm most e korcs törmelékben.” • Az orosz század eleji irodalmi csoportosulásban, az akmeizmusban a verset felépítő szó szinonimája, a teremtő erő jelképe. Pl. Oszip Mandelstam első kötetének címe Kő, amely a műalkotás maradandó érvényességére utal. A kővé válás az átok, a büntetés mesei eleme, pl. Vörösmarty Csongor és Tündéjében Mirígy változik kővé. A természet törvényeinek engedelmeskedő kő a költő hazájához való kötődését példázza (Ady: A föl-földobott kő). A jelen széttördelt, atomjaira hullott világát jelképezi József Attila Kövek c. versében; „Az úton heverő kövek”-ből emelt templom az egyesült emberi akarat által felépíthető reményteli jövő kifejezője. Súlyánál, keménységénél fogva a kő a hideg, durva, lélekölő valóság jele az álom életteli rózsájával szemben: „Elbámészkodtam s rám esett, / mint nagy darab kő, a valóság” (József Attila: Gyönyörűt láttam...). rdrágakő, rhegy, roszlop, rrom [L. A.; Ú. E.]
köd: Az irracionalitás, a pusztulás szimbóluma, átmenetet jelez fény és sötétség, élet és halál között. Ugyanakkor védelmet is jelenthet, mivel láthatatlanná tesz. • A görög mitológiában az istenek ködbe burkolják kiválasztottaikat. Pl. Patroklosz holttestét és az azt védelmező akhájokat



Zeusz borítja sűrű ködbe (Hom. Il., XVII. 269); Apollón ködbe burkolva jelenik meg a harcmezőn (Il., XVI. 790); az Aineiászt védelmező Poszeidón „bűvös ködfelhővel” fedi Akhilleuszt; Odüsszeuszra Pallasz Athéné önt ködöt (Hom. Od., VII. 15). Az alvilág jellemzője a „ködülte homály” (Od., XI. 155). • A kelta mitológiában köd választja el egymástól a földet és a túlvilági szigeteket (rsziget). • A skandináv mítoszokban Hél birodalma, a halottak országa a „Ködbarlang” (Edda, Baldúr álmai, 2). A Nibelungok köd-süvegje láthatatlanná tevő bűvös erővel rendelkezik. • A Tao Te kingben a tao, a természeti törvény rejtettségére utal: „Az út magában-véve / árny és köd. / Köd és árny, / hol képek rejlenek. / Árny és köd, / hol dolgok rejlenek. / Mélység, köd, / hol magvak rejlenek” (21). A kínai tájképfestészetben „a por és zaj világának” ellentétpárjaként a hegyi párák és ködök a tisztaság, a szépség, a halhatatlan bölcsek eszményi életformájának kifejezői; „a ködök és felhők pedig a hegy arckifejezése” (Kuo Hszi: A tájkép tökéletessége). • Az európai irodalomban a negatív jelentés az általános. Shakespeare Macbethjében a boszorkányok mágikus terét jelzi: „sicc, mocsokba ködbe szét.” E. A. Poe A Maelström poklában c. művében az alvilági erők jellemzője. Arany János Ősszel c. versében a bizakodást, életteliséget árasztó homéroszi világgal szembeállított, reménytelenséget, pusztulást sugárzó ossziáni hangulat kifejezője: „Jer Osszián / Ködös, homályos énekeddel.” A Rege a csodaszarvasról c. műben az elillanó látványt jelzi: „– Köd előtte, köd utána – / Míg az ember széjjelnézne: / Szemök elől elenyésze”; a tündérek ködből szőtt sátra szintén a láthatatlanná válás képességére utal. Ady költészetében a reményvesztettség szimbóluma: „Egy köd-ország Magyarország / S hogyha Új jön, újra köd, / Köd előttünk, köd utánunk” (Hajó a ködben). Az élet és halál határvonalát, az elmúlást jelképezi Babits Haláltánc c. versében: „köddel rémes a határ.” József Attilánál az életteli fény ellentétpárja; a rezignáció, a lemondás kifejezője (Ködből, csöndből). Szabó Lőrinc a megfoghatatlanság, a titok szimbólumaként említi: „Köd előttem, köd mögöttem / isten tudja honnét jöttem” (Szél hozott, szél visz el). rfelhő, rfény/világosság és sötétség [Ú. E.]
köldök: A kozmikus középpont jelképe, amelyből a világ táplálkozik; az ábrázolásokon gyakran egy fehér, felállított tojásdad alakú kő jelzi. Az emberi test köldöke mint a mikrokozmosz középpontja a makrokozmosz központjának felel meg. A kozmoszra utaló négyzet átlóinak metszéspontja,



ill. a kör középpontja a rkozmikus ember ábráin a köldökkel esik egybe, pl. a hindu Purusa-mandalán (rmandala) és a szintén négyzetbe, valamint körbe illesztett ún. vitruviusi ember a reneszánsz korában kedvelt figuráján (rtest/hús).
Vitruviusi figura Cesariano Vitruvius-kiadásából.
• Számos mitikus hagyomány szerint a világ eredete egy köldök, amelyből szétáradt az élet a négy égtáj felé; így a föld és a születés jelképe. A rhegy mint föld és menny találkozási helye és az istenek lakhelye, szintén kapcsolódik a köldök-szimbolikához. Több szent helyet és egyes szigeteket is a világ köldökének tekintettek (pl. a környező népek a Húsvét-szigeteket még ma is így nevezik). • A sumer irodalomban „Ég és föld köldöke, íme a városunk” (Enlil és Ninlil, 1) (rváros). • A természeti népeknél az anya és a gyermek, az ember és a föld összetartozásának szimbóluma, amely pl. az afrikai szobrokon gyakran erősen hangsúlyozott testrész. • A hindu mitológiában Visnu köldökéből egy rlótusz sarjadt, és ebből született meg Brahmá, a teremtő (rbráhman/Brahmá). Mivel a köldök nemcsak a fizikai, hanem a szellemi világ középpontja is, a jógában az élet centrumára való összpontosítást inspirálja. Ebben az értelemben az emberi mikrokozmosz központja, a harmadik rcsakra; rajta keresztül lehet kapcsolatba lépni az átváltoztató energiák és a tűz központjával. A világ köldökén él a Véda szent tüze, s ezt a jelentést minden roltár magában hordozza. • Egyiptomban a sémi területen lévő mitikus ősdomb, Garizin hegye hordozza ’a Föld köldöke’ jelentést. • A kelta hagyományban a hadisten (egyben a középpont istene), Nabelcus neve utal erre a hagyományra. A kelták hasonló jelentésű



szent helye a Carnutes törzs földjén volt, ahol a druidák vezetőt választottak. A szent helyet a „tökéletesedés középpontjának” nevezték. • A görög mitológiában Pindarosz szerint Zeusz két sast bocsátott útra, hogy keressék meg a világ közepét, s ahol a két sas útja keresztezte egymást, ott alapította a delphoi templomot (rholló). Egy másik mítosz szerint a hely neve Apollóntól származik, aki itt ölte meg Püthónt (rApollón/Apollo). A delphoi Apollón-templomban egy márványkúp jelezte a világ köldökét; Platón szerint Apollón szerepével függött össze a szent hely: „Ez az isten a világ közepében áll, hogy segítse az emberi fajt.” A delphoi omphalosz (’köldök’) így a létező hatalmat, az isteni jogrendet szimbolizálja, amely legyőzi a káosz hatalmas és vak erejét (ahogy Apollón Püthónt). A köldökszimbolika szigetek elnevezésében is megjelenik. Homérosz Ógügié szigetét nevezi a világ köldökének (rsziget). A köldök az egykori randrogün/hermafrodita szétválásának sebhelyeként az eredeti egységre utal (Platón: A lakoma, 190e; 191a). • Az Ószövetségben szereplő „Föld köldöke” kifejezés a Szichem körüli hegyvidék egyik kiemelkedő részére vonatkozik (Bír 9,37). • Számos észak-európai és ázsiai nép a Sarkcsillagot tekinti az ég köldökének, középpontjának („kerékagyának”, „sarokvasának”), amely körül az égboltozat, az egész világ forog. • A muszlim hagyományban rÁbrahám áldozati oltára, egy üreges szikla a világ köldöke, amelyről Mohamed az égi útra indult, s amely fölé a jeruzsálemi sziklamecsetet emelték. (VII. sz.) • A kereszténység a centrumelképzeléseket Jeruzsálemre vonatkoztatta. A IV. sz.-tól a Golgota (Kálvária-domb), később pedig minden oltár hasonló szerepet nyert. Eredetileg csak a jeruzsálemi székesegyházban a frigyládát tartó és a Szent Sír melletti követ tartották szimbolikus köldöknek. A keresztény lovagok és a rózsakeresztesek a hatalom megszerzésének lehetőségét látták abban, ha eljutnak a világ köldökéig, a középponthoz, ezért indultak keresésére. Ez a motívum jelenik meg Umberto Eco A Foucault-inga c. regényében is. rköldökzsinór [R. G.]
köldökzsinór: Anya és magzat összekapcsolója, ill. gyökér, amellyel az emberi lény a Földanyához kötődik. • Ősi kultúrákban a megtermékenyítő erő jelképe. A gyermek, születése után, a nyakában hordta egy zacskóban, talizmánként. A köldökzsinór egy darabja, vízbe áztatva, a gyermek első levágott hajtincseivel gyógyszerként szolgált a gyermek betegsége esetén. Később – elvetendő magokkal összekeverve – a föld termékenységét



biztosította. Egyes indián törzsek hite szerint a gyermek lelke lakik benne. A mongol népeknél a bölcsőre, később pedig a gyermek nyakába akasztott köldökcsonk apotropaikus jelentésű. • Weöres Sándor Hazaszálló c. versében halál utáni kötelékként szerepel: „de visszahúz a köldököm / a családi verembe.” rköldök [K. J.]
könyv/irattekercs: Az univerzum szimbóluma (liber mundi, liber vitae). A nyitott könyv a tanulás, a tudomány, a bölcsesség, a reveláció. A csukott könyv a szűz anyag, a nyitott a megtermékenyített. Zárva megőrzi titkát, nyitott állapotban viszont, aki keresi, megszerezheti a tartalmát. Ebben az értelemben hasonlítják a szívet a könyvhöz: nyitott állapotban szabadon kínálja gondolatait és érzéseit, zárva elrejti azokat. A vallásos tartalmú kanonizált szent könyvek különleges jelentőséggel bírnak valamennyi kultúrában. Közös vonásuk, hogy az égi sorsszerűség manifesztációját látják bennük. • Egy óind hagyomány szerint a Rig-védát Brahmá lehelte ki (rbráhman/Brahmá). • A buddhizmus szerint a könyv a bölcsesség, a nyelv és a kifejezés tökéletessége. • A kínai mitológiában a tudás jelképe. A könyv lapjai a kozmikus fa leveleivel azonosak, s a világegyetem összes élőlényére, a „tízezer dolog”-ra utalnak (rtízezer). A könyv egyike a kínai „nyolc értékes dolognak” is. • Egyiptomban szent formulákat tartalmazó papirusztekercset tettek a halottal együtt a sírba, hogy megóvja a túlvilág veszélyeitől és eligazítást nyújtson számára. Ezeket a formulákat gyűjtötték össze később Halottak Könyve címen. A könyv az isteni titok szimbóluma, amely csak a beavatottak előtt ismert. • A görög mitológiában a rMúzsák közül Kliót, a történetírás és Kalliopét, az epikus költészet múzsáját ábrázolják íróvesszővel és papirusztekerccsel, amely a könyv egyik elődjének tekinthető. • A római szibüllakönyveket, a kilenc könyvből álló jóslatgyűjteményt (Oracula Sibyllina) különleges helyzetekben használták. Azt gondolták, hogy isteni üzenetet találnak bennük. Tartalmuk titkos volt, külön papi testület őrizte (rpróféta/vates/szibülla). • A Korán, mint szent könyv, a muszlimok hite szerint előbb létezett, mint a világ; Allah része, nem pedig műve: „A könyörületes és az irgalmas küldte le” (41. szúra, 2). A könyvként értelmezett univerzum gondolata megtalálható az iszlámban is. Ez a felfogás a könyvet és a tollat együtt alkotó szubsztanciaként értelmezi: a könyv a statikus, a toll a dinamikus, kreatív princípium. • Az Ószövetségben a sors, a méltóság és a törvény szimbóluma. A zsidókat a muszlimok „a könyv népének” nevezik (Heine a zsidó nép hazájaként egy



könyvet nevez meg: a Bibliát). • A keresztény ikonográfiában az Ószövetségre irattekercs, az Újszövetségre pedig könyv utal. A zsidó és keresztény hagyomány szent könyvét, a Bibliát isteni alkotásként tisztelik; ez Isten Igéjének megtestesülése, az isteni tudás jelképe. Különösen nagy szerepet kap az rapokalipszis jeleneteiben: a Krisztus ölében fekvő hétpecsétes könyv, s mellette az élet könyve a reveláció letéteményese. Az élet könyvébe van feljegyezve az igazak neve: „A győztest fehér ruhába öltöztetik; nevét nem törlöm ki az élet könyvéből, hanem megvallom majd Atyám és az angyalok előtt” (Jel 3,5). Az ábrázolásokon a lepecsételt könyvet Krisztus általában a bal kezében tartja, s a fedőlapon az ralpha és ómega betűk láthatók a kezdet és a vég szimbólumaiként (Tanító Krisztus [„le beau Dieu”], 1220–1269, Amiens, Notre-Dame-katedrális, nyugati főkapu; rJézus Krisztus). János, amint könyvet eszik, szintén egyike az apokalipszisre utaló jeleneteknek (Jel 10,10). Ez az aktus a tannal való azonosulás jelképének tekinthető.
Dürer: Isten átadja a könyvet Jánosnak, hogy nyelje le (fametszet, Apokalipszis-sorozat, 1498).
A tanítás, a tanulás, az írás szimbólumaként a könyv elsősorban az apostolok, a négy evangélista, a próféták és az egyházatyák attribútuma (Aranyszájú Szt. János álló alakja, XI. sz., Kijev, Szt. Szófia-székesegyház; Jordaens: A négy evangélista, 1620, Párizs, Louvre). A próféták többnyire irattekercset tartanak kezükben. A Sixtus-kápolna mennyezetfreskóin Michelangelo a próféták és a szibüllák kezében látható könyvet, ill. irattekercset különleges jelentéssel ruházza fel (1508–1512). A próféták



sorozatában a nyitott könyv az isteni jelenlét közvetett megnyilatkozására utal, míg a csukott könyv a közvetlen isteni jelenlét, a theophania lehetősége. A látnoki képesség elvesztését mutatja be a szibüllák sorozata, amelynek utolsó alakja, a lybiai szibülla ezt a szibüllakönyv bezárásával fejezi ki (rpróféta/vates/szibülla). A könyv tipikus kellék az rAngyali üdvözlet olyan ábrázolásain, ahol a Szentlélek olvasás közben látogatja meg Szűz Máriát (Rogier van der Weyden: Angyali üdvözlet, 1432–1435 között, Párizs, Louvre; Donatello: Angyali üdvözlet, 1433–1435, Firenze, Santa Croce). Az elmélkedő, szemlélődő Bűnbánó Szt. Mária Magdolnát is könyvvel, ill. koponyával a kezében ábrázolják (Tiziano: Bűnbánó Magdolna, 1565 k., Szentpétervár, Ermitázs). Lehet szentek attribútuma is, így pl. Keresztelő Szt. Jánosé (Jan és Hubert van Eyck genti oltára, 14261432, Szt. Bavo), Szt. Domonkosé, ahol a könyv az általa alapított rend szabályaira utal. A karddal átszúrt könyv Szt. Bonifác, a magyar szentek közül pedig Árpád-házi Szt. Margit attribútuma. Szt. Jeromost, Szt. Ágostont és Szt. Bonaventurát is könyvek között ábrázolják. (Botticelli: Szent Ágoston, 1495, Firenze, Uffizi). • A hét szabad művészet ábrázolásain a Retorika attribútuma az irattekercs, a Grammatikáé pedig a könyv. A könyvet és jogart tartó alak a Filozófia, a könyvbe író személy pedig a Történelem megszemélyesítője. Az erények ábrázolásán az Okosság/Bölcsesség allegorikus figurájának egyik attribútuma. A Melankólia alakját is könyvek vehetik körül (Dürer: Melankólia, 1514). • A Grál-szimbolika a könyvet a serleggel azonosítja. A rGrál keresése ebben az esetben tehát az elvesztett ige/beszéd keresése, a felsőbb bölcsességé, amely elérhetetlenné vált az emberi közösség számára. • A könyv a képen látható személy tudós voltát hangsúlyozhatja (A. del Castagno: Petrarca, 14501451, Firenze, Sant’ Apollonia). Domenico de Michelino Dante c. festményén a költő nagy művét, az Isteni Színjátékot tartja kezében, amelynek illusztrálásaként a háttérben a Pokol, a Purgatórium és a Paradicsom látható (1465, Firenze, Dóm). • Az alkímiában a zárt könyv a friss, megmunkálatlan anyag szimbóluma, a nyitott könyv pedig a megmunkálté. Ha csukva ábrázolják, sokszor rhét pánt pecsételi le; a kinyitás hét egymást követő fázisa az alkimista műveletre utal. • A természet „nagy könyve” a profán tudományok és a szent misztériumok revelációját zárja magába. Az univerzum, mint könyv, amely a Biblia mellett szintén az Isten műve, a kereszténység elterjedt gondolata. Úgy tartották, hogy a Szentíráshoz magyarázatot éppen a teremtmények könyve



adhat. Sir Thomas Browne is ezt a gondolatmenetet követi Az orvos hitvallásában: „Így hát két könyvből merítem Teológiámat; amaz Isten által írt könyvön túl ott van az Őt szolgáló Természet műve is, az az egyetemes és közismert Kézirat, mely minden szem előtt feltárul: akik nem találkoztak Ővele az egyik könyvben, a másikban leltek Rá.” Shakespeare A vihar c. művében Prospero eltöri varázspálcáját, és a tenger mélyére rejti a könyvet, amelyből a természet erői feletti hatalom gyakorlását tanulta meg. A középkori vágánsköltészetben az élet élvezetével áll szemben a könyv: „Ránk dohosul az idő / könyvek börtönében, / tréfa és csók, nóta, nő / az igazi éden” (Carmina Burana, Félre könyvek, doktrínák). A könyvek által reprezentált élettelen tudás és a megélt élet hiányának konfliktusa indítja a Faustot (Goethe: Faust, I). • A magyar történelemben Géza király fia, Kálmán olvasottsága és tanultsága miatt kapta a „könyves” jelzőt. A felségjelvények mellett kezében könyvvel ábrázolják. • Babits Mihály így ír a könyvről: „Öröklött, nagy Varázs, holtak idézője, / messze nemzedékek egymáshoz fűzője” (Ritmus a könyvről). Az eszme hordozója, életre keltője Ady Endre Egy megtalált könyv c. versében. A könyvégetés motívuma mint az emberi tudás és kultúra megsemmisítése – jelenik meg Szabó Lőrinc Égesd el a könyveket, Kalibán! c. versében. Jorge Luis Borges a könyvet az emberiség képzeletének nevezi (A könyvkultuszról). rkönyvtár, rszó/ige [A. B.]
könyvtár: Rendszerezett könyvgyűjtemény. A kultúra, a tudomány letéteményese, a világ ismereteinek összegzője. • Már a sumerok korából ismeretesek könyvtárak; az ókori Kelet egyik legjelentősebb könyvtára a mintegy ötezer ékírásos táblát tartalmazó ninivei könyvtár volt. • A hellenizmus kori alexandriai könyvtár (a Muszeion egyik intézménye; rMúzsák) az akkori világon létező összes görög nyelvű művet kívánta összegyűjteni. Ekönyvtár az emberiség emlékezeteként jelenik meg G. B. Shaw-nál (Caesar és Kleopátra). • Mátyás király könyvtára, a korabeli Európában egyedülálló Corvina a szellemi érték megtestesítője. • A könyvtárakat díszítő XVIII. századi ábrázolások a Tudomány és az Erény szövetségét, a Tudás apoteózisát hirdetik mitológiai köntösben (Daniel Gran: Hofbibliothek, 1726–1730, Bécs; Schervitz Mátyás: Pallas Athene a tudományok körében, 1763, péceli Ráday-könyvtár; Kracker János Lukács: Minerva a tudományok és művészetek kíséretében, 1770-es évek, jászói
könyvtár). A tudósok arcképcsarnoka díszítette a pozsonyi jezsuiták XVII.



században épült könyvtárát, az egri líceum (1778–1780), a pesti pálosok és a pannonhalmi apátság könyvtárának XIX. századi falait. • Vörösmarty Mihály Gondolatok a’ könyvtárban c. versében a világtörténelem egésze, és „A’ bölcsek és a’ költők” művei elevenednek meg a könyvtár falain belül. Szabó Lőrinc az „Értelem otthona”-ként, „teremtett haza”-ként értelmezi A teremtett Isten c. versében. Umberto Eco A rózsa neve c. művében szellemi és földi labirintus, ahova csak a beavatottak léphetnek be büntetlenül. rkönyv/irattekercs [A. B.]
köpeny/palást: Olyan rruha, amely elhatárolja viselőjét a külvilágtól. A személyiség külső határa; elrejti az ember igazi énjét, ezért a rejtély és a homályosság szimbóluma, a titok, a színlelés eszköze. A mágikus köpeny varázserővel rendelkezik: láthatatlanná tesz. • A keresztény művészetben Köpenyes Máriaként vált ismertté a kitárt köpenyével szerzeteseket, egyházi és világi személyeket, szegényeket és árvákat védelmező Madonnaalak, az Irgalmasság Anyja (Piero della Francesca: A Könyörületesség Madonnája, 1445 k., Sansepolcro, Pinacoteca Comunale).
Köpönyeges Mária (XV. sz., Vizsoly).
Szt. Orsolyát a Köpenyes Mária-képek mintájára társnőit köpenyével védelmezve is ábrázolják (Hans Memling: Szt. Orsolya-ereklyetartó, 1489, Brugge, Memling-Museum). • Idősebb Szt. Jakab apostolnak, a zarándokok védőszentjének (rzarándok/zarándoklat) és Szt. Márton attribútuma, aki a tél közepén egy koldusnak ajándékozta köpenye felét, hogy az ne szenvedjen a hidegtől (El Greco: Szent Márton és a koldus, 1597–1599,



Washington, National Gallery) (rkoldus). Assisi Szt. Ferenc egy szegény lovagnak ajándékozta a köpenyét. Mikor elhagyta földi atyját, ruháit is visszaadta, s a mennyei Atya nevében a püspök köpenye borította be testét (Benozzo Gozzoli: Assisi püspöke az ifjú Szent Ferencre teríti palástját, 1455–1459 között, Montefalco, San Francesco). • A prémes, ékszerekkel díszített köpeny az udvari méltóság, a gazdagság és a rang jelképe; királyi viseletként megfelelője a palást (rkirály és királyné). • A magyar koronázási palástot abból a miseruhából alakították át, amelyet I. (Szt.) István és Gizella királyné a székesfehérvári prépostsági templomnak adományozott (amint erre a palást 1031-es felirata utal). Alapanyaga bíborszínű selyem, a feliratok – amelyek a Szt. Ambrusnak tulajdonított, Te Deum kezdetű hálaadó ének soraiból állnak –, valamint a képek arany- és selyemhímzéssel készültek (rarany, rbíbor). A palást ikonográfiai programja a mennyei dicsőség keresztény eszméjét jeleníti meg. A baziliszkuszon és áspison álló Krisztust rangyalok és próféták övezik (rbaziliszkusz, rkígyó, rláb/lábnyom, rpróféta/vates/szibülla). A palást másik, a rmennyei Jeruzsálem dicsőségében trónoló Jézus Krisztus-ábrázolását rmandorla keretezi és rapostolfigurák fogják közre. A palást vállrészén, két kisebb mandorlában Evangélista Szt. János kehellyel és rSzűz Mária orans kéztartással látható (rkar/kéz, rkehely). Az adományozó uralkodópár a királyi díszben, liliomos abroncskoronával megjelenített mártírok sorában látható, Gizella királyné templommodellt, I. (Szt.) István király pedig felségjelvényeit: lándzsát és országalmát tartva (ralma/almafa, rkorona, rlándzsa, rliliom, rtemplom). A palást legfőbb kompozíciós elve a rkereszt. • A sötétvörös vagy égő palást a lenyugvó Nap. A vidámságot színlelő, ám köpönyege alatt kést rejtegető figura a cselszövés, a gonoszság megtestesítője (ebben az értelemben fordul elő Chaucer Canterbury mesék c. művében a Lovag meséjében). • Gogol A köpönyeg c. művében a kisember életének értelme, valójában pedig az igazi élet hiányának jelképe. (Ezt a művet az orosz irodalom egyik mérföldköveként tartják számon, Dosztojevszkij megfogalmazásában: „Mindannyian Gogol köpönyegéből bújtunk elő.”) Thomas Mann művében, a Mario és a varázslóban a köpeny Cipolla erejének egyik forrása; a valóság elrejtésére, illúzióteremtésre szolgáló eszköz. • A magyar népmesékben, ill. Vörösmarty Csongor és Tündéjében a varázserejű köpeny láthatatlanná tesz. A palásttal való befedés a múlthoz rendelés, a feledés jelképes cselekedete, pl. Adynál: „Százszor-sujtottan dobom, ím, feléd / Feledésemnek gazdag úr-palástját” (Elbocsátó szép üzenet). A Balázs Béla



szövegére komponált Bartók-opera, A Kékszakállú herceg vára zárójelenetében is ebben az értelemben szerepel. rfátyol/lepel [A. B.]
kör: A négy alapvető geometrikus szimbólum egyike, a rközéppont, a rkereszt és a rnégyzet mellett. Szimbolikája érintkezik a többi körkörös alakzattal (rgömb, rgyűrű, rkerék, rkígyó). Mivel önmagába visszatérő jel, az egység, az abszolútum és az eredeti tökéletesség jelképe (regy). A teljesség, az egész szimbóluma; mint végtelen vonal egyszerre az ridő és a végtelenség, az örök és az Egy. Az örök visszatérés, a ciklikus világszemlélet kifejezője. A kör mindig az isteni, az égi, a szellemi tartalom, szemben a négyzettel, amely az emberi, a földi és a testi jelképe. Mint napkorong, a napistenek attribútuma, szoláris és maszkulin princípium; mint lélek vagy psziché, a lunáris, anyai elv megtestesítője (rHold, rNap). • A prehisztorikus sírköveken a koncentrikus körök a halál vizein való elsüllyedést, ill. a belőlük való kiemelkedést: a halált és az újjászületést is jelenthetik. • Egyiptomban az örökkévalóság szimbóluma; egy gyűrűvé csomózott zsineg hordozta ezt a jelentést. Szoláris jel; a napkorongot egy szárnyas kör reprezentálja. Ez rRé, a felkelő Nap és a feltámadás. • Ugyanez a motívum a mezopotámiai és a perzsa kultúrában is megtalálható. Nemcsak a napisten, hanem az uralkodó hatalmi szimbóluma is: A király Innin ágyán c. sumer eposzban ezt olvashatjuk: „add meg neki a népet kormányzó pálcát, s botot és a karikát” (11–12). A Hammurápisztélén szintén hatalmi jelképként látható a karika a rjogar mellett (Párizs, Louvre). A kör az idő fogalmával is összekapcsolódik: magában foglalja és mérhetővé teszi. A babilóniaiak a kör formát időmérésre használták. A perszepoliszi palota egyik domborművén szárnyas napkorongból emelkedik ki rAhura Mazda, aki kezében karikát, a kozmikus hatalom jelét tartja (rszárny). • A Távol-Keleten az ég jele; Kínában az eget egy jádekorong szimbolizálta, amelynek közepén a lyuk a kozmikus középnek felel meg (rjádekő). A kör a mozdulatlan Föld fölött lebegő és keringő mennyekre utal (pl. a pekingi Ég Temploma kör alaprajzú). Körbe zárt négyzettel ábrázolták a menny és a föld, a rjin és jang egységét és a tökéletes embert. A taoista filozófiában a középponttal ábrázolt kör a legfőbb törvény, a rtao jelképe. • A buddhizmusban a koncentrikus körök a megvilágosodás lépcsőfokait jelzik. A kör az időtlen, örök rnirvána szimbóluma. A zen festészetben az üres vagy egészen fekete kör a tér egységét és tökéletességét fejezi ki. A buddhista mandalák szintén a kör jelentéseihez kapcsolódnak: a



kozmosz és az isteni erők viszonyát jelképezik. • A hinduizmusban és a buddhizmusban a rlótusz szimbolikájához kapcsolódik, valamint a rmandala és rjantra egyik geometriai alapeleme. Az ősóceánon a lótusz kör alakú virágán foglal helyet Brahmá, a teremtés előtt onnan tekint a tér négy irányába. A vízen lebegő lótusz, ill. a kör és a körbe rajzolt kereszt motívuma együtt fejezi ki az univerzális teljességet. Indiában a létezés köre mindent a jelenségek világába zár. rSíva istent lángokból formált kör övezi, amely a pusztítás és a teremtés jelképe (rtánc). A szanszára a létezés körforgása. • A görögök számára a végtelen, ciklikus és univerzális idő képzetéhez kapcsolódik, amelyet Uroborosz, a saját farkába harapó kígyó jelenít meg. A kör fogalma az ég szférájához tartozik; a tizenkét tagú panteonokban az istenek kört alkotnak. • A római mondák szerint rRóma alapításakor Romulus (rRomulus és Remus) a szakrális épületek alaprajzát követve kör alakú gödröt ásatott; e köré építették a városfalakat (rváros). Etruszk építőmesterek tanácsára tett így, akiknél a kerek formának már régi hagyománya volt: az isteni rend alatt álló világot jelképezte. Rómában a két főútvonal középen keresztezte egymást, így a város alaprajza kiadta a körbe foglalt keresztalakzatot. A főútvonalak végpontjait összekötve megkapjuk a négyzetet, amely miatt Rómát urbs quadratának nevezték. Platón rAtlantisz városát koncentrikus föld- és vízgyűrűk rendszeréből állónak írja le. • A nomád népek körsátra (pl. az indián sátrak, a tipik, a mongol jurták alaprajzának kör formája) és kör alakú tábora az örök mozgást szimbolizálja, szemben a letelepedett népek négyzetes alaprajzú házaival és telkeivel (rsátor). • A keltáknál a kör mágikus, védelmi funkciója kerül előtérbe. A kör áthághatatlan korlát, véd a rossz szellemektől. Szertartások alatt a főpap vagy a varázsló köré rajzolják, s átlépése tilos. A harcosok ütközet előtt kört rajzoltak testük köré, amely a sérthetetlenséget jelezte. A kör alakú amulettnek, valamint az övnek és a gyűrűnek szintén apotropaikus szerepet tulajdonítottak, csakúgy, mint az antik harcosok a karkötőnek (rgyűrű, röv). Az Arthur-mondakörben a lovagok a Kerekasztal köré gyűlnek, amely a szakrális és szoláris középpont jelentését hordozza. A misztikus középpont a rGrál, s az asztalt körülvevő tizenkét lovag az állatöv jegyeinek felel meg. • A keresztény ikonográfiában az örökkévalóság, a három egymásba fonódó, összeforrott kör pedig a Szentháromság jelképe, kifejezve az Atya, a Fiú és a Szentlélek felbonthatatlan egységét. A szentek és a Jézus feje körül lévő glória szintén a kör egyik, a fény jelentéseivel kiegészülő változata (rdicsfény/glória). A



kettős kör, mint tudás és szeretet, Krisztus kettős természetét is
szimbolizálja (Kettős dicsfényben trónoló Krisztus Pantokrator, XII. sz., Barcelona, Museo de Arte de Cataluna). A gótikus üvegablak-művészet jellegzetes típusa, a rózsaablak szintén a kör formát követi (pl. a chartres-i Notre-Dame-katedrális északi hajójának üvegablaka). Az európai középkor világképének meghatározó rendezőelve a körkörösség, amely szerint a világtengely mentén koncentrikus körökként helyezkednek el a kozmikus szférák.
Genezis (apszismozaik, 1225–1230, Velence, San Marco).
• Boethius De consolatione philosophiae (A filozófia vigasztaló voltáról) c. művében így ír: „amiként az ugyanazon középpont köré írt körök közül a legbelső közel áll az osztatlan középhez, s a többi, kijjebb lévő kör számára ez jelenti mintegy a tengelyt [...], éppígy, ami a legfőbb szellemtől messzire távolodik, az a végzet szövevényébe jobban belébonyolódik.” A hét koncentrikus kör a mennyekre és az angyalok karára, ill. az égi Jeruzsálemre utalt (rmennyei Jeruzsálem). E világkép összegzője Dante Isteni Színjátéka, amely részletes leírást ad a körkörösségben megvalósuló hierarchiáról. Ez egyaránt jellemzi a Pokol, a Purgatórium és a Paradicsom felépítését. A reneszánszban ismét fölelevenítették az antik, kör alaprajzú centrális rtemplom hagyományát (pl. Bramante: Tempietto, Róma, 1502). Raffaello Mária eljegyzése c. képén a kör alaprajzú épület szintén a tökéletességet fejezi ki (1504, Milánó, Brera). A keresztény liturgia körmenete – az archaikus mágikus célzatú körbefoglalás örökségeként – a szentség apotropaikus ereje által a gonosz erők kizárását célozza a közösség



világából. • Az asztrológiában az ég jelképeként kifejezi annak teremtő aktivitását, a különböző szférák mozgását, szerkezetét, a Nap-ciklusokat és az állatövi jegyeket, amelyeket koncentrikus körökkel ábrázolnak. A Nap jele a középponttal rendelkező kör.
Imago Mundi (középkori kozmológiai ábrázolás).
• Három koncentrikus kör szimbolizálja a múltat, a jelent és a jövőt, a föld, a levegő és a víz három szféráját, a Menny, a Föld és a Pokol világát, a Hold három fázisát, a felkelő, a delelő és a lemenő Napot, vagyis az ellentétek harmóniájának dinamizmusát. A szöveg három jelentését: a szó szerintit, az allegorikust és a misztikust szintén három koncentrikus kör jelöli. Iker körök a férfi és a nő, a tudás és a szeretet jelképei. A kör kombinálódhat a másik három geometriai alapszimbólummal. Középponttal még hangsúlyozottabban fejezi ki a ciklikus tökéletesség eszméjét. • Az alkímiában az arany, a rózsakereszteseknél a császári hatalom jelképe. • A misztikus gondolkodók a középpont és a kör viszonyát Istennek és teremtményeinek a kapcsolatára vonatkoztatják. A középpont a teremtő erő, amely csak környezetével együtt adja meg jelentését. A platonikus és neoplatonikus filozófusok szerint a kör, ill. a gömb a legtökéletesebb forma; Isten is kör alakú (deus est circulus). Ez az elképzelés az orphikától a romantikáig jelen van. Hermész Triszmegisztosz Istent mindenütt jelen lévő középpontú körként jellemzi, amelynek kerülete meghatározhatatlan. Eckhart mester szerint Isten minden teremtmény „abroncsa”. A kör Isten monogramja: az ő határtalanságát, örökkévalóságát és tökéletességét szimbolizálja. A keresztet magába záró kör a rParadicsom négy folyóját



jelképezi, amelyek a középpontból, az Élet fájától erednek, és a négy égtáj felé haladnak. Kör négyzettel a menny és a föld, amelyek egymást feltételezik, egymás kiegészítői. A kör négyszögesítése, vagyis a szférikus menny átvitele a föld szögletes formájába a menny lehozatalát jelenti a földre, egy szent épület terébe. Ez egyben a négy elem egyesítése, visszatérés az eredendő egyszerűségbe. A quadratura circuli (a kör négyszögesítése) a teljesség és az ellentétek egységének szimbóluma. Ennek ellentéte a négyzetből a körbe való átmenet, amely a térbeli, földi szilárdságból a feloldódásba, a földről az égbe való átmenet jelképe. • A Kabbalában a négyzetben lévő kör az anyagba zárt isteni tűz szimbóluma. • Az iszlámban a kör, mivel minden forma közül a legtökéletesebb, az abszolútum jele. • A jungi pszichológiában a lélek és az ősvaló jelképe, az élet teljessége. • Az olimpiai játékok öt karikája az öt földrészt jelképezi. • A magyar irodalomban Csokonai költészetében a természet örök körforgásának, a világ rendjének jelképe: „...vígyáz a természet, / S nincsen forgásiban hízak és enyészet; / Pontos forgásának örök karikája / Egynek elmúlttával másikat táplálja –” (Halotti versek). Babits Mihály A lírikus epilógja c. versében a bezártságot, az önmagán túllépni nem tudó lelket szimbolizálja: „Bűvös körömből nincsen mód kitörnöm” (rdió). Weöres Sándor A fogak tornáca c. verse így foglalja össze a világ körkörösségét: „Ha pokolra jutsz, legmélyére térj: / az már menny. Mert minden körbe ér.” [K. J.]
kőrisfa: Az északi féltekén honos lombhullató rfa. Az antikvitásban rZeusz/Jupiter szent fája. A mitológiában a meliák, a kőrisnimfák (pl. Adraszteia, Idaia) a kasztrált Uranosz (rUranosz/Uranus) Földanyára hulló magjaiból eredtek (Hésziod. Theog., 183–187). A rézkor ún. réz-nemzedéke kőrisfából keletkezett (Hésziod. Erga, 145). Ameliák más nimfákkal együtt Zeusz dajkái (Kallimakhosz: Zeuszhoz). A rómaiak Marsnak ajánlották a kőrisfát mint a nagyság szimbólumát. • A skandinávok kozmikus fája az Yggdraszill (Edda, A völva jövendölése, 19). Az északi népek úgy gondolták, hogy az istenek e kőrisfa lombjai alatt ülnek törvényt (Edda, Grimnír-ének, 30). Az Yggdraszill lombkoronájával beborítja a föld egész felszínét, gyökerei közül egy leér az alvilágig. Ágaiból harmat hull a földre. A gyökerénél levő Urd forrásánál lakik a három sorsistennő, a nornák (Múlt, Jelen, Jövő) (Edda, A völva jövendölése, 19; 20) (rMoirák/Párkák).



Az Yggdraszill alatt ülő nornák, kezükben a korsókkal, amelyekből a forrás ered (metszet, XIX. sz.).
Így a szent kőrisfa az univerzumot szimbolizálja, világtengely, a tér és idő centruma. Kőrisfa volt a hősök hosszú lándzsái és bárdjai nyelének anyaga – így válhatott az erő, a hatalom jelképévé. A germán hitvilágban az első emberpárt kőrisfából és szilfából keltették életre az istenek. [K. J.]
köröm/karom: Az ujjakat védő, a ragadozók esetében horgos, elszarusodott hámsejtekből álló képződmény. A ragadozókarmok a zsákmányszerzés és a birtoklás szimbólumai; egyes kultúrákban védő amulettként tisztelték őket. • A kínai kultúrában a hosszúra növesztett köröm az arisztokratizmus kifejezője. A japán császárok hosszú haja és körme az érinthetetlenség, a szent nyugalom, a mozdulatlanság jele volt, amelyen tilos volt változtatni (rkirály és királyné). • Perzsiában a haj és a körmök voltak a tisztátalanság és a démonok lakóhelyei. Ezért a levágott körmöt különleges szertartással kellett eltemetni, nehogy rovarokat, kártevőket bocsásson a földre. • A zsidók tövig vágták körmüket, mert úgy tartották, ez testüknek egyetlen része, amely képtelen Isten szolgálatára. rtövis/tüske [K. J.]
körte/körtefa: A többi gyümölcshöz hasonlóan pozitív értékek hordozója. A remény és a jó egészség jelképe. Formája miatt feminin jellegű, így az alma szimbolikájával rokon (ralma/almafa). • Az antikvitásban Hérának, Aphroditénak és Pomonának szentelték. Héra kultuszszobrai körtefából készültek. • A kínai mitológiában a körtefa a hosszú élet szimbóluma, mivel igen sok évet megérhet. Jelképezi az igazságot, a helyes ítéletet és a jó kormányzást is. A körtefa virágára hulló esőcseppek képével – amelyet a szépség, a nőiesség és a finomság kifejezőjének tekintenek – a kínai versek



a legszebb nőket jellemzik. A kínai ’válás’ jelentésű szóhoz való alaki hasonlatossága miatt több keleti tartomány tiltotta bizonyos alkalmakkor a körte használatát. • A kereszténység számára Krisztusnak az emberiség iránt érzett szeretetét példázza, a fa hófehér virágai pedig Mária szüzességét jelképezik. rgyümölcs/termés [A. B.]
körülmetélés: A férfi nemi szerv előbőrének eltávolítása. Sok nép beavatási rítusának része (Afrika, Amerika, Ausztrália természeti népei), többnyire pubertáskorban végzik. • Az ókori Egyiptomban hozzátartozott a papoktól megkövetelt rituális tisztasághoz. • A zsidók valószínűleg az egyiptomiaktól vették át. A szokás ősi voltára a kőkés használata utal (Kiv 4,24–26). A körülmetélés Jahvéhoz, a zsidó kultikus közösséghez való tartozás jele, valamint a szövetségnek, ill. a vele kapcsolatos jogoknak és kötelességeknek, egyben a kiválasztottságnak, a filiszteusoktól való elkülönülésnek (pl. Bír 14,3). Az üdvözülés biztosítéka. Ábrahám vezette be (Ter 17,9–14), s a születés utáni nyolcadik napon kötelező elvégezni (Lev 12,3). Az üldöztetés idején a pogány hatóság megtiltja a körülmetélést (1Mak 1,48), amely ezáltal a zsidóság vállalásának jelévé vált. • A kereszténységben funkcióját, a szövetségbe való felvételt a keresztelés veszi át; Pál apostol szerint a megváltás után a körülmetélés feleslegessé válik (Gal 5,2; Kol 2,11–12). Az igazi körülmetélés a lélek szerinti körülmetélés (Róm 2,29). (Már Jeremiás is figyelmeztet, a fizikai körülmetélés önmagában értéktelen, a lényeg a szív körülmetélése: Jer 4,4.) Szt. Ágoston szerint a körülmetélés is (akárcsak a keresztelés) az eredendő bűntől való megtisztulás aktusa, és mint ilyen, a megváltás része. Clairvaux-i Szt. Bernát a körülmetélésben a megtestesülés valódiságának bizonyítékát látja. A keresztség (rvíz) tipológiai előképe, amint ezt John Donne is kifejti Devotions Upon Emergent Occasions (Ájtatosságok fontos alkalmakra) c. művében: „...a figurák figurákba folynak és mindezek újabb figuráknak adnak életet: a körülmetélkedés a keresztség figuráját hordozta.” A Legenda Aurea a körülmetélés sebének vérét a keresztrefeszítéskor ontott vérrel állítja párhuzamba. Mint a szenvedés első stációja, egyike Mária hét fájdalmának. Szimbolikus ábrázolások a gyermekét tartó Máriát mutatják, Ábrahám és a keresztelőkút, azaz az Ó- és Újszövetség között. Maga a körülmetélés a XII. sz.-tól része a Jézus gyermekkora- és Mária életeciklusoknak. A zsidó szokással ellentétben a jelenet általában a jeruzsálemi Templomban játszódik. A körülmetélés gyakori témája a jezsuita



templomok oltárainak, ahol Jézus nevének tisztelete a kompozíciók szerves része. A protestáns művészetben is gyakran előfordul a kereszteléssel való tipológiai kapcsolata következtében. • A muszlim hagyomány szerint Mohamed előbőr nélkül született, amely kiválasztottságának jele. (A muszlimok tizenhárom éves fiúkon végzik a szertartást, mert ősatyjuk, Izmael, rÁbrahám Hágártól született fia ennyi idős volt körülmetélésekor.) • A körülmetélést férfiakon végezték/végzik; azonban egyes afrikai népek körében, majd a középkortól kezdődően muszlim közösségekben a nőkön végrehajtott „körülmetélés” (a nemi szerv csonkítása) is igen gyakori. Ebben a tisztaság, a hűség, a férfiaknak való alárendelhetőség biztosítékát látják. • A pszichoanalízis szerint a körülmetélés funkciója a pubertáskori nemi vágy megelőzése, elfojtása. rfallosz [Eö. A.]
körző: Körök rajzolására alkalmas kétágú eszköz. A rkör jelentéséhez hasonlóan a tökéletesség, az egység szimbóluma. • A teremtést ábrázoló középkori miniatúrákon az Úr körzővel kezében méri ki a világot. Ez a jelentés összefüggésben áll a betűjelként körzőhöz hasonlító alpha betűszimbólummal, amely a kezdet, a teremtés jelképe (ralpha és ómega).
A világ teremtése (Bible moralisée, XIII. sz., Bécs, Österreichische Nationalbibliothek).



William Blake: A napok őse c. képén szintén a teremtés eszköze (1794 k., London, British Museum).
• A hét szabad művészet ábrázolásain a Geometria attribútuma. • John Donne Búcsúzás, megtiltva bánatot c. versében a szeretők
összetartozásának metaforája: „Két lelkünk csakis úgy lehet, / ahogy körzőn kettős a szár.” • A szabadkőműves jelképrendszerben a többi kőműves eszközhöz hasonlóan szimbolikus tárgy. A tökéletesség körét megrajzoló körző az Ég jelképe, amely a szabadkőműves emblémákon a háromszögű vonalzóval (Föld) és a csillaggal (a Tudás fénye) együtt a beavatás során újjászülető, önmagát újonnan „felépítő” ember kifejezője (rvonalzó). A magyar szabadkőműves mozgalom „Corvin Mátyás” és „Haladás” páholyainak jelvényén szintén ebben az értelemben szerepelt. Kazinczy Ferenc szabadkőműves vállszalagján is látható. [Ú. E.]
kötél: Szálak összesodrásával készített erős, kötözésre használt eszköz. A fonás szimbolikájához kapcsolódva lehet a nemiség, a földi, anyagi jelleg kifejezője; gyakran ősanyák, anyaistennők attribútuma. Összekötözve, csomózva a kapcsolatok, kötelékek, az összefüggések és a mágikus erő jelképe. • A megszentelt háncskötél a házaspárokat fogja egybe, a sintoizmus Futami-ga-ura-i szent sziklapárját is ezért kötik össze kötéllel (rszent nász). • Egy görög mitológiai történet hőse a kötélfonó Oknosz, az alvilág nagy vezeklőinek egyike, aki Sziszüphoszhoz és a Danaidákhoz hasonlóan eredménytelen, hiábavaló munkára van ítélve: folyamatosan font kötelét egy, az ő hátán álló nőstény szamár rágja szét. Egyes nézetek szerint ez a legenda a restség büntetését fejezi ki, más összefüggésben az „Oknosz



kötelét fonja” mondás a haszontalan dologban fáradozó emberre illik. A mítosz szimbolikus tartalma összefüggésben áll egy ősi egyiptomi kultikus szokással (Diodórosz, 1,97,3–4), amely során a papok fonta kötelet a fonás menetével párhuzamban fel is bontották, ami a keletkezés és elmúlás, az élet és halál folyamatát, összefüggését, elválaszthatatlanságát jelképezte. Platónnál a kötél kozmikus szimbólumként jelenik meg: „az égboltozatot összetartó kötelék – olyan, mint a hajókat átszorító kötelék – amely tehát az égboltozat egész területét átfogja; e kötelék végére van akasztva az Ananké orsója, amely által megy végbe minden körforgás (Állam, X. 616c) (rorsó). • Az Ótestamentumban Isten ember iránti gondoskodását fejezi ki: „Puha kötelékkel vonzottam őket, a szeretet kötelékeivel” (Oz 11,4); ugyanakkor a halál fogva tartó erejére is utal: „az alvilág kötelékei is körülfontak” (Zsolt 18,6). • A keresztény szerzetesrendek öltözetében is szimbolikus szerepet játszik a chorda – kötélöv –, amely anyagának durvaságánál fogva a világi hívságok elutasítását, az aszketikus életszemléletet fejezi ki. A ferencesek csuháját összefogó kötélen a három rcsomó a szerzetesi fogadalomra utal, az engedelmesség, a szegénység és a szüzesség erényeit hangsúlyozza. • A halál jelképévé is vált, a kivégzési szokások egyikéhez, az akasztáshoz kapcsolódva (Villon: A felakasztását váró Villon négy sora). József Attila Klárisok c. versében az röv mint szerelem- és élet-szimbólum és a kötél mint magány- és halál-szimbólum ellentéte szembesül: „aranyöv derekadon. / Kenderkötél, / kenderkötél nyakamon.” rfonal/fonás [Ú. E.]
középpont: A négy alapvető geometrikus szimbólum egyike a rkör, a rnégyzet és a rkereszt mellett. Elsősorban a kezdeti egység, a teljesség szimbóluma (regy). Ez az a pont, amely körül a mindenség forog, és amely tartalmazza az összes lehetőséget. A rhárom világegység (ég, föld, alvilág) közötti kapcsolódási pont. A makrokozmosz szintjén a világ köldöke; a mikrokozmosz szintjén megfelelője a rköldök. A középpont bármilyen jelölése, mint pl. a középső kidudorodás egy ősi fémtükrön, vagy egy kupola üvegszeme, a Nap-kaput vagy a Menny Kapuját jelöli. Ez a világegyetem tetőpontja, azaz a világtengely felső vége (rkapu). • Minden népnek megvan a saját szent helye, amely számukra a világ középpontja. A sumer költészetben a középpont/köldök a lakóhely, a város; pl. Nippur városát Enlil „a négy világtáj központjában, / ég, föld köldökén alapította” (Ének Enlilre). A babiloniaknál Babilon a világmindenség közepe és ugyanakkor „összeköttetés ég és föld között” (rváros). • A kínai



hagyományban a négy világtáj középpontja a kínai birodalom (régtájak). A taoizmusban a tökéletes béke, a belső csend, a változatlan út jelképe. • A muszlim hagyományban a mekkai Nagy Mecset közepén álló Kábaszentély a világ középpontja, amely a hívők vallási kötelezettségként előírt zarándoklatának célpontja, s imádkozásaik irányának kijelölője (rkocka, rkő/szikla, rzarándok/zarándoklat). • A zsidók szerint Jeruzsálem áll a világ középpontjában. Az időbeni kezdet és a térbeni közép a szimbolikus gondolkodásban egybeesik; a rParadicsom, ahonnan a négy világtáj kiindul, a létezés középpontja. • A kereszténységben szimbolikája a kereszthez is kapcsolódik, hiszen a vertikális és a horizontális irány metszőpontja jelöli ki. A kereszten a középpontot néha virággal (általában piros rózsával) jelölik, amely a Mindenség középpontjának, Krisztus szívének a jelképe. A középponttal jelölt kör Isten-szimbólum. • A középpontos szimmetria legismertebb irodalmi példája Dante Isteni Színjátéka. A három színből álló mű középső része a Purgatórium XVII. éneke, amelyben Dante a mű központi témáját, szerelemtanát is kifejti. Istennek, a világegyetem fénylő középpontjának hatalmát így jellemzi: „E Ponttól függ az egész ég és Természet titka” (Paradicsom, XXVIII. 41–42). roltár [K. K.; Ú. E.]
Krisna: rVisnu
krisztogram: rbetű/írásjel
Krisztus: rJézus Krisztus
krizantém: rőszirózsa/krizantém
krokodil/aligátor: Ázsiában, Afrikában és Amerikában élő páncélos ragadozó hüllő. A közép-amerikai indián kultúrákban a teremtéstörténetek szereplője: az aztékok szerint a Föld egy aligátorból keletkezett, amely az őstengerben élt; a maják szerint a hátán tartja a Földet. Ellentéte a rjaguár, a tűz állata. • Egyiptomban a krokodilnak kettős jelentése van. Egyes tájakon szent állatként tisztelték, az ősi vizekből kiemelkedő termékenységistennek tekintették; máshol a halál és az alvilág képzetéhez kapcsolták. Szobek, a krokodilfejű isten nyeli el a lélekméréskor könnyűnek bizonyult, bűnös lelkeket.



Halottfaló (Ani-papirusz, London, British Museum).
rSzéth attribútumaként a kegyetlenség megtestesítője. Plutarkhosz az istenség jelképeként mutatja be az Iszisz és Oszirisz 75. fejezetében. Mivel a hagyomány szerint nincs nyelve, hangtalan, s mivel szemét hártya fedi, észrevétlenül lát. • A Bibliában Ezekielnél a zsidók ellensége, a fáraó („Te nagy krokodil, aki a Nílusaid közt fekszel” – Ez 29,3) és Egyiptom szimbóluma (32,1–16). • Rómában gyógyítóerőt tulajdonítottak neki: a patikák ajtaján kitömött példányok függtek. • A nyugati kultúrában általában a falánkság, a kétszínűség, a csalás jelképe. Balassi szerelmes versében is ebben az értelemben szerepel: „Siralmával mint hogy megcsal az krokodilusgyík utonjáró embert / Igy engemet elhitetett / hitetvén már vesztett, mint ártatlan lelket” (Reménségem nincs már nékem). • A keresztény művészetben a Gonosz megjelenítője. A XVI. sz.-tól Afrika vagy Dél-Amerika allegorikus alakjának attribútuma (pl. Tiepolo mennyezetfreskóján a würzburgi érseki palotában, 1752–1753). • Álomban megjelenve a tudattalan agresszív magatartását fejezi ki. rLeviatán [K. J.]
Kronosz/Saturnus: Eredetileg görög aratóistenség, az évente megújuló termés learatója; fő attribútuma a rsarló/kasza (raratás). A mitológiai történetekben Uranosz (rUranosz/Uranus) és Gaia (rGaia/Tellus) fia, a hetedik, a legfiatalabb titán. Ő vezeti a gyermekeit a föld mélyébe rejtő Uranosz elleni lázadást. Apjának legyőzése és kasztrálása után az rOlümposz előtti világrend uralkodója, „Mindenek atyja” (Pindarosz: 2. olümpiai óda). Rheától született gyermekeit lenyeli, de a megmentett, fölnövekedett Zeusz (rZeusz/Jupiter) vezetésével megdöntik uralmát, a



Tartaroszba vetik, majd bilincseitől megszabadítva nyugatra, a „föld peremére” száműzik, ahol a „mélyörvényű Ókeánosz boldog szigetében” a negyedik nemzedék, a hősök királya lesz (Hésziod. Erga, 169). • Rómában kb. a Kr. e. III. sz.-tól Saturnusszal, az ősi, etruszk eredetű agráristenséggel, a vetések istenével azonosították. Itt is az istenek ősatyjaként tisztelték (Ovid. Fasti, I. 193., V.19., VI. 283.). Mítoszát módosították, eszerint miután Jupiter letaszította trónjáról, a görög földről nyugatra, Itáliába menekült. rJanus befogadta, és a földművelés elterjesztésével aranykort teremtett (Verg. Aen., VII. 180, VIII. 356–357). Saturnus ebben az értelmezésben az eszményi múlt, az egyenlőtlenségek és háború nélküli raranykor megtestesítője (Verg. Georg., II. 538). Itália egyik elnevezését „saturnusi föld” – ezzel a hagyománnyal magyarázták: „...Saturnust ez a föld befogadta [...] azért szerepelt ez a táj Saturnia néven, / új neve meg Latium, mert neki rejteke lett” (Ovid. Fasti, I. 235–239). (Latium neve egybecseng a latet ’rejtezik’ szóval, így a terület új elnevezése is utal a saturnusi mítoszra.) Római ünnepét, a Saturnaliát eredetileg december 17én ünnepelték, majd hét napig tartó karneváli ünnepségsorozattá bővítették (Liv. XXII. 1,19) (rorgia/karnevál). • Kronosz és rKhronosz, az Idő azonosítása ókori hagyomány: „...Saturnus az az isten, aki a dolgok menetét és rendjét térben és időben fenntartja, s akit mint istent görögül ezért neveznek Kronosznak, aminek értelme khronosz, vagyis »időtartam«” (Cicero: De natura deorum, II. 25). A névhasonlóság mellett a múltat (elődjét), valamint a jövőt (teremtményeit) egyaránt felemésztő könyörtelen ridő, és a görög isten mítoszának hasonló elemei is alapot szolgáltattak a két alak és attribútumaik egybeolvasztására. Kronosz/Saturnus mint „Időatya” aggastyánként, szárnyasan, kezében sarlóval vagy kaszával, homokórával, olykor mankóra támaszkodva, szekéren jelenik meg az antik, majd a középkori ábrázolásokon.
A saját farkába harapó rkígyó (Uroborosz), az idő, az év szimbóluma, amely eredetileg Janus attribútuma volt, Kronosz jelvényévé vált (Macrobius: Saturnalia, I, 9;12). • Az antikvitásban kialakult toposzai az európai irodalomban is megjelennek. Dante Isteni Színjátékában Saturnus ege az ártatlan földi királyság kora, az aranykor időszaka (Paradicsom, XXI. 25–27). Alakja a romantika művészeit is megihlette. Goya Szaturnusz felfalja gyermekét c. festményén (1820–1823, Madrid, Prado) a háborús pusztítás, a kegyetlen halál rémét megtestesítő óriásként ábrázolja. Az



aranykor-mítosszal összefüggésben a romantikus költőknél a fennálló zsarnoki világrend, a rossz jelen szimbólumává tett Zeusz/Jupiter ellenében az eszményített, letiport múlt jelképes alakjává nemesedett (Shelley: A megszabadított Prométheusz). Hölderlin Természet és művészet avagy Szaturnusz és Jupiter c. műve is erre az ellentétpárra épül: „ártatlan, ő, aranykori istenünk: / nagyobb tenálad volt, akadálytalan, / bár nem parancsolt.” Berzsenyinél egy jobb korszak jelképe: „Trézia karjain [...] Saturnus áldott lelke jött fel” (A’ tizen nyolczadik század). rSzaturnusz bolygó [Ú. E.]
kulcs: A nyitás és zárás eszközeként a megszabadítást, a tudást, a beavatást fejezi ki. • A görög mitológia szerint Diké (rHórák) őrzi a nappal és éjszaka kulcsát. rHekaté birtokában van Hadész birodalmának kulcsa. Aki az alvilág kulcsának tulajdonosa, az az úr az alvilág fölött, s képes a halottakat feltámasztani. • A római hagyományban szorosan fűződik a kétarcú rJanus, az ajtók és a beavatás istenéhez. • A keresztény ikonográfiában Krisztus hatalmának jelképe (Jel 3,7). Ezt – az oldás és kötés hatalmát – ruházza Jézus Péter apostolra, átadván neki a mennyek kulcsait (Mt 16,19). Ezért jelenik meg a keresztény ikonográfiában a donatio clavis (kulcsátadás)jelenet ábrázolásain Péter apostol attribútumaként a kulcs vagy kulcscsomó (Perugino: Krisztus átadja Szent Péter apostolnak a Mennyország kulcsait, 1882, Vatikán, Sixtus-kápolna). Ebben a jelentésében szerepel a pápai címerben is a kereszttel ábrázolt két kulcs. Hans Memling Utolsó ítéletoltárának a mennyország felé haladó üdvözült lelkeket ábrázoló tábláján Péter apostol kezében szintén kulcs látható (1471, Gdansk, Muzeum Pomorskie). A clavis universalis (egyetemes kulcs) az emlékezés, a mnemotechnikus művészet (ars memoriae), amely mindent lehetővé tesz. Az Írás megértésének kulcsa (clavis Scripturae) a törvénytudók kezében van.



Grammatica (fametszet, illusztráció, Gregor Reisch: Margarita philosophica, Strasbourg, 1504).
A Grammatika figurájának kezében lévő kulcs, azaz a betűk ismerete, az olvasás megnyitja a Tudás várának kapuját, az utat a rhét szabad művészet elsajátításához. A megszerzendő tudásra utal:
„Non omnia possumus omnes” (Nem tudhatunk mindannyian mindent) (XVIII. sz., a pannonhalmi apátság ebédlőjének falképe).
• Az alkímiában az egyesítés és szétválasztás hatalma. Az ezüst- és aranykulcs a világi és szellemi erőket, a Kis és Nagy Misztériumokat és a földi, ill. égi Paradicsomot jelképezi. A leleplezendő misztérium, a megoldandó rejtély jelképe. Ebben az értelemben jelenik meg a



szabadkőműves szimbolikában. • Dante Isteni Színjátékában az egyház hatalmának (Pokol, XXVII. 115, Paradicsom, V. 56–57), a bölcsességnek és a tekintélynek (Purg., IX. 118) a jelképe. Goethe Faustjában a tudás szimbóluma, teremtő erő, varázseszköz, amely elvezeti Faustot az eszmék birodalmába. A Balázs Béla szövegére komponált A Kékszakállú herceg vára c. Bartók-operában ’megismerés’ jelentésben szerepel a kulcs, amellyel Judit feltárhatja a férfi titkait rejtő ajtókat. Pilinszky János Hasonlat c. versében az elkallódó kulcs az egyénhez vezető út elvesztését, az önmagunkba való bezártságot jelöli. rajtó, rkapu [P. I.]
kúp: Geometriai forma, amely kapcsolódik a rkör és a rspirál jelentéseihez. Az anyagból a szellem felé tartó fejlődés előrehaladásának képe. • A szerelem és a termékenység kánaáni istennőjének, Astartának a szimbóluma, aki az asszír Istar (rInnin/Istar/Astarta) és a görög Aphrodité (rAphrodité/Venus) megfelelője. A hüvely, a nőiesség jeleként a Holdkultuszhoz kapcsolódik. • Fallikus jelentésben is szerepel, pl. a kúp alakú kövek, kőhalmok esetében (rkő/szikla). • W. B. Yeatsnél a spirál szimbolizmusát veszi át; az Univerzum pulzálását két egymással szembeállított kúp fejezi ki (Második eljövetel). rpiramis, rtorony [K. G.]
kút: Éltető vize révén – a forráshoz hasonlóan – a termékenység, a bőség jelképe (rforrás). A víz, a föld és a levegő egységét fejezi ki, a világ vertikális tagoltságú rendjének képe: az alvilág, a föld és az ég összekötője (rhárom). A gémeskút rúdjának felemelkedése és lesüllyedése az égi világ és az alvilág közti összeköttetést asszociálja, míg a szökőkút az ég felé törekvés kifejezője. Egy másik világhoz vezető alagút (pl. a Holle anyó c. Grimm-mesében). • A Mahábhárata Kút-példázata az ember minden veszély, gyötrelem ellenére vállalt életvágyát fogalmazza meg, amelyen csak a megváltást ismerő bölcs tud felülemelkedni (XI. 5–6). • A TávolKeleten – más földműves kultúrákhoz hasonlóan – a közösség boldogságának jelképe. A „vizek szabályozóját”, a nagy Jüt tekintik az első uralkodónak, a kínai Hszi-dinasztia alapítójának a Kr. e. XXI. sz.-ból. • A keresztény kultúrában több jelentése ismert. Az egyházatyák a vizet a bölcsesség forrásaként értelmezték, a kút pedig maga a Szentlélek, amelynek kifogyhatatlansága a szent titok kimeríthetetlen mélységére utal. A tipológiai szimbolizmus értelmezésében a ciszternába vetett József (Ter 30,24) a Pokol kapujához leszálló Krisztus előképe.



Józsefet kútba dobják a testvérei – Sírbatétel – Jónás és a cethal (Biblia Pauperum, 1330 k., Bp., Szépm. Múz.).
A kút megjelenhet az alvilágba vezető lejáratként: „csillagot láttam, amint az égből a földre zuhant. Nála volt a mélység kútjának kulcsa. Megnyitotta az alvilágot, a kútból füst szállt fel” (Jel 9,1–2). Feminin szimbólum. A Példabeszédek könyve a feleséghez való hűséget így hangsúlyozza: „A saját ciszternádból igyad a vizet, csak azt, ami a saját kutadban buzog fel” (5,15), míg „az idegen asszony olyan, mint a szűk kút” (23,27). Az Énekek énekében szereplő „élő víz kútfeje” (4,15) a menyasszony szépségét, tisztaságát jelzi. A kereszténység ezt Szűz Máriára, valamint Krisztus megváltó kereszthalálára vonatkoztatta (rSzűz Mária). Az élet vizének kútja a Van Eyck fivérek genti oltárának középső, A bárány imádása c. táblaképén látható (1426–1432, Szt. Bavo). A keresztelőkút a keresztségben való újjászületés szimbóluma (rfürdés, rvíz). Az élet vizének kútja a Paradicsom-ábrázolások jellegzetes eleme (pl. Jan de Limbourg és testvérei: Bűnbeesés és kiűzetés a Paradicsomból, Berry herceg hóráskönyve, 14151416, Chantilly, Musée Condé) (rParadicsom). Madonna-képeken is látható (Jan van Eyck: Szökőkutas Madonna, 1439, Antwerpen, Koninklijk Museum vor Schone Kunsten; Csontváry Kosztka Tivadar: Mária kútja Názáretben, 1908, Pécs, Janus Pannonius Múzeum). Bod Péter szerint „Élővizeknek Kút-feje az Eklésia, az hol folydogál az idvességes tudomány, az Életnek vize” (Szent Irás’ értelmére vezérlő magyar leksikon); valamint Krisztusra is utal, aki „minden kegyelemnek kútfeje, és idvességnek bőv forrása” (Szent Hilarius). • Tiziano Égi és földi szerelem c. képén női



szimbólum (1515–1516, Róma, Galleria Borghese). Az ifjúság kútja témája az élet vizének csodás, megfiatalító erejét példázza (id. Lucas Cranach: Az ifjúság kútja, 1546, Berlin, Staatliche Museen). • Az ezoterikus hagyományban a megismerés, a tudás szimbóluma. A pszichológiában a tudatalattit jelenti. • A magyar tájképfestészetben a gémeskút az Alföldábrázolások tipikus eleme (id. Markó Károly: Magyar alföldi táj gémeskúttal, 1853, Bp., MNG) (rpuszta). Adynál a maradiság képe: „Gémes kút, malom alja, fokos” (A Tisza-parton). rkert [Ú. E.]
kutya: Az első háziasított állat. Gyakori totem- és kabalafigura. A természeti népek tűzhozó szerepet tulajdonítottak neki. Az alvilág határának őrzője; lélekkísérőként is megjelenik. • Egyiptomban Anubisz, a sakáltestű vagy sakálfejű alvilági isten kísérője, ezért a halál képzetéhez kapcsolódott. • Általában a hűség és az éberség szimbóluma; Kínában ez az engedelmesség, odaadás jelentéseivel egészül ki. • Az antikvitásban többféle értelemben szerepel. Odüsszeusz Argosz nevű kutyája a hűség jelképe (Hom. Od., XVII. 326–327). rHekaté attribútumaként és rKerberosz, Hadész kutyája révén kapcsolódhat az alvilági hatalmakhoz. rHermész/Mercurius és rAszklépiosz/Aesculapius kísérőjeként a védelmező, oltalmazó jelentés a hangsúlyos. A vadászebek rArtemisz/Diana és Órión attribútumai. Pejoratív értelemben jelképezheti a hitvány, megvetett embert (Hom. Od., XXII. 35), a szuka pedig a hetaira, a mindenkor párzásra kész állati ösztön megtestesítője (Hom. Od., XIX. 154, 366; Plut. Iszisz és Oszirisz, 44). Hasonlóképpen negatív kicsengésű jelentése a szemtelenség és hízelgés. Diogenésznek, a cinikus filozófia legnevesebb képviselőjének csúfneve küón, azaz ’kutya’ volt, utalva életmódjának igénytelenségére, és tanítására: a konvenciók, a szemérem, a külsőségek megvetésére. Követőit is ezért nevezték künikoszoknak. Plutarkhosz olyan hagyományt is említ, amely a kutyát az élet konzervatív, körültekintő, filozófiai oldalának szimbólumaként tartja számon. A hellenisztikus korban Szarapisz (rOzirisz/Szarapisz) attribútumának, az időt szimbolizáló kígyóval övezett háromfejű (farkas-, oroszlán- és kutyafejű) állatnak jobb oldali, kutyafeje a jövő, a hízelgő remény jelképe (Macrobius: Saturnalia, I. 20,13). Ebben a jelentésben



Tiziano Az Idő allegóriája c. festményén is megjelenik (1570 k., London, National Gallery).
• A perzsa vallásban rAhura Mazda állata, a rossz szellemek elűzője. • A zsidó kultúrában a tisztátalanság, az erkölcstelenség kifejezője; az Ószövetségben csak Tóbiás és Lázár történetében szerepel pozitív értelemben a hűséges kutya. • A kereszténységben a sebet nyalogató kutya a prédikátor jelképe, aki nyelvével, a szó erejével tisztítja meg a bűnösök lelkét. Legfontosabb szerepre a XIII. sz.-ban alakult, az eretnekség elleni küzdelmet feladatául kitűző dominikánus rend szimbolikájában tett szert. Az alapító Szt. Domonkos attribútuma, akinek születési legendája szerint anyjának álmában fáklyás kutya jövendölte meg születendő gyermeke nagyrahivatottságát (id. Joos van Cleve A királyok imádása c. képén a szent mellett szájában égő fáklyát tartó kutya látható [1526–1528 k., Drezda, Zwinger]). A rend jelképe a fekete-fehér foltos kutya lett, ruházatuk is ezt a két színt követte; feladatukra utaló elnevezésük (Domini canes, ’az Úr kutyái’) egyúttal eretneküldöző szerepüket is magában hordozta. A dominikánus szimbolikában a farkasokat (eretnekeket) elkergető kutyák (a dominikánus szerzetesek) a bárányok (hívek) védelmezői. Andrea di Bonaiuto Az egyház diadala c. XIV. sz.-i freskóján (Firenze, Santa Maria Novella kolostorának spanyol kápolnája) fekete-fehér foltos kutyák védelmezik a juhokként ábrázolt híveket a farkasoktól. A teológiai erények közül a Hűség (Fides) attribútuma.



A dominikánus rend régi címere.
• A világi erények közül a házastársi hűség szimbóluma; ezt fejezik ki a középkori királynősírok kutya-ábrázolásai (pl. Saint-Denis, katedrális, XIIXIII. sz.), a női portrék ölebei. Jan van Eyck az Arnolfini házaspárról készített festményén is erre utal az asszony lábánál álló kutya (1434, London, National Gallery). Negatív értelemben az Invidia, az Irigység hátasállata. A négy temperamentum közül a Melankóliához társították (Dürer: Melankólia, 1514), az öt érzék közül pedig a Szagláshoz. A középkori lovagi kultúrában a sólyomhoz hasonlóan (rsólyom) a nemesség, a körültekintés jelképe, gyakran jelenítették meg a főnemesség életét ábrázoló miniatúrákon és festményeken (pl. a Limbourg fivérek Berry herceg számára készített hóráskönyvének lapjain [1413–1416]). Ókori alvilági jelentése a középkori Európában is megjelenik. A rfekete bakhoz és macskához hasonlóan a fekete kutya az ördögi hatalom, a boszorkányság jelképe, pl. Goethe Faustjában (I.) ez Mefisztó első megjelenési formája. • Az alkímiában a kutya és a farkas a rhigany kettős természetét fejezi ki. • A magyar költészetben is számos jelképes jelentésben szerepel. Petőfi János vitézében a tatárokra vonatkozik a „kutyafejű” elnevezés. A farkas és a kutya c. Phaedrus-mese nyomán született Petőfi-versben, a Kutyák dalában a hitvány szolgalelkűség szimbóluma, a rfarkas jelképezte büszke, nélkülözések árán is vállalt szabadságszeretet ellentéte (Farkasok dala). József Attila Tudod, hogy nincs bocsánat c. versében a ragaszkodás, az érzelmi kötődés megtestesítője: „hisz mint a kutya hinnél / abban, ki bízna benned.” rállat/állatok [Ú. E.]



Kübelé: Frígiai eredetű anyaistennő, a görög-római mitológiában az anyaság, az egyetemes termékenység jelképe. A későbbi korokban Rheával, az olümposzi főistenek szülőanyjával azonosították alakját (rRhea). Kübelé tiszteletéhez rAttisz, a szüzességi fogadalmát megszegő, és büntetésből önkívületi állapotban öncsonkítással sújtott ifjú mítosza kapcsolódott, akinek mitikus története a meghaló és feltámadó természetet jelképezte (Pausz. VII. 17,9–29). Ünneplésének jellemzője a zajos, zenés, táncos felvonulás, mivel a hagyomány szerint Rhea/Kübelé dobbal, kereplővel, cintányérral semlegesítette a Kronosz elől elbújtatott csecsemő Zeusz sírását.
Kübelé istennő szobra Frígiából (Kr. e. VI. sz. második fele).
• Rómában az első keleti eredetű kultuszként a Kr. e. III. sz.-ban honosodott meg tisztelete. Kr. e. 204-ben a felső-frígiai Pesszinuszból Rómába helyezték át fő szentélyét, és kultikus szimbólumát, a fallosz alakú fekete követ is Rómába szállították (rkő/szikla). A rómaiak keleti, trójai származásának hagyományán alapult az „idai istenanya”, a „Magna Mater” néven is emlegetett Kübelé kitüntetett tisztelete. Papi kasztját a herélt frígiai gallusok alkották. Márciusi ünnepségsorozatán, a Megalesián böjt, gyász (március 24.: Attisz elsiratása) és kicsapongó örömünnep, cirkuszi játékok (március 25.) váltották egymást (Ovid. Fasti, IV. 181–388). Lucretius a Kübelé-kultusz ismertetésekor és magyarázatakor a mindenség ősszülőjének szimbólumaként értelmezi: ő az egész Föld jelképe, amely megszüli, magába fogadja, majd újraszüli a vegetációt (A természetről, II. 600–642). Az istenanyát városfal alakú koronával, trónon ülve, vagy



oroszlános fogattal ábrázolták: „Páros oroszlánt hajtva lebeg kocsijával a légben [...] Fentlebegő fejét kőfalkoronával övezték, / Mert a magas hegyeken tornyosfalu városokat véd” (Lucretius: A természetről, II. 601, 606–607). Gyakori attribútuma a csésze, a rbőségszaru, a gyümölcsök és a babérág (rváros). • Modern értelmezésben Baudelaire Ős, meztelen korok emlékén csüggenem oly jó c. versében alakja az antikvitás eszményi korát és a termékeny anyaföldet jelképezi: „Akkor Cybele, a gyönyört foganni dús, / nem volt még sok fiát únt súlyként tűrni bús, / sőt, farkasanyaként, szerelmes szívvel, ömlőn / itatta az egész földet a barna emlőn.” ranyaistennő [Ú. E.]
kürt/trombita/harsona: Rézfúvós hangszerek, amelyek erőteljes, érces hangja nagy történelmi és kozmikus események jelzésére szolgál. Az elemek egyesülését szimbolizálják, az égi jelenségek, az égzengés kifejezői. • Egyiptomban a katonai trombita feltalálójaként Oziriszt tisztelik, de Széthet is ezzel ábrázolják, mivel hangja hasonlít az isten egyik alakváltozatának hangjára, a szamárordításra (rszamár). • Az antikvitásban a kagylókürt a tritónok, Poszeidón kísérőinek attribútuma (Verg. Aen., 171174). A trombita megjelenik a rMúzsák ábrázolásain, Kalliopé, Euterpé és Klió kezében. A római Bellonát, a háború istennőjét szájához emelt trombitával ábrázolják. Az egyenes trombita Fama (a Hírnév) attribútuma. Kettős trombitája arra utal, hogy az igazat és a hamisat is megszólaltatja. Az éles hangzású kürtszó az orgiasztikus bakkhanáliák (rbakkhánsnők/mainaszok, rorgia/karnevál) kísérő hangszere (Ovid. Met., III. 531–537), de démonok elűzésére is szolgált. A rézfúvós hangszerek a római vallási szertartásokon, temetéseken, nyilvános játékokon és győzelmi felvonulásokon is fontos szerepet játszottak. Rómában a trombitákat évente kétszer fényesítették. A március 19-én kezdődő Minerva és Mars tiszteletére rendezett ünnepségekhez kapcsolódott a „trombitaszentelés” ünnepe, amelyen a rézfúvós hangszereket és a harci isteneket fegyveres tánccal dicsőítették (Ovid. Fasti, III. 849–850). • A kürt a skandináv mitológiának is egyik fontos eleme. Termékenységfokozó hatást tulajdonítottak neki; mivel üreges, női formával párosult férfihangnak tekintették. Az eszkatologikus mítoszok egyikében Heimdall fújja meg a „Visszhang kürtjé”-t, hirdetvén a világ végét, amikor az óriások kidöntik az Yggdraszill világfát (Edda, A völva jövendölése, 46–47) (rapokalipszis). • A keresztény hagyományban a Bibliában szereplő rsófár, kürt, harsona és



trombita szimbolikája erősen összemosódik (pl. a Jerikó falait leromboló, kosszarvból készült kürtöt, azaz sófárt, kürtnek vagy harsonának fordítják; s az „ítélet harsonái” kifejezés is gyakran szerepel a trombita helyett).
Harsonás angyal (XIV. sz. eleje, Freising, székesegyház).
A kürt a keresztény vallási ünnepségeken a hívőket gyűjti egybe vagy a gonosz szellemeket űzi el, csakúgy, mint a zsidók sófárja. A kürt (sófár) hangja Isten-jelkép, Isten megjelenését kíséri a Sínai-hegyen, a tízparancsolat átadásakor: „hatalmas harsonazúgás hangzott fel” (Kiv 19,16). Jelzi a harag napját (Zak 9,14; Szof 1,16); a pusztító hét angyali trombitaszó az idők végezetét hirdeti (Jel 8,12), s a trombita hangja gyűjti a halottakat az Utolsó ítéletre (Mt 24,31). Ez jelenik meg Hans Memling Utolsó ítélet-oltárán is (1471, Gdansk, Muzeum Pomorskie). A katolikus halotti miséből önálló, oratorikus zenei műfajjá fejlődő rekviem – a végítélet vízióját a Jelenések könyve alapján megjelenítő – Dies Iraetételének szövegéül Celanói Tamás ferencrendi szerzetes XII. sz.-i Éneke az utolsó ítéletről c. latin himnusza szolgál. A Tuba mirum rész a szövegnek megfelelően a rézfúvós hangszerek hangsúlyos szerepeltetésével idézi föl a holtakat feltámasztó Utolsó ítéletet: „Csodakürtök zengenek meg, / Sírok éjén átremegnek: / Itéletre mindeneknek” (ford. Sík Sándor), „Harsonának szörnyű hangja / hull a millió sírhantra / Kit-kit a Trón elé hajtva” (ford. Babits Mihály) (l. Mozart: Requiem, 1791; Verdi: Requiem, 1874). • A heraldikában a vadászatra, a vadászrítusra, az üldözésre utal a kürt. • A zenében is gyakran illusztrál vadászjeleneteket (Weber: A bűvös vadász). J. S. Bach egyházi műveiben egyes rézfúvós hangszerek használata



szimbolikus: a kürtöt Krisztusnak, a trombitát az Atyának felelteti meg, pl. a H-moll misében. Ezeket a hangszereket elsősorban az ünnepélyes, hősi karakterek kifejezésére használják (Bach: II. Brandenburgi verseny; Verdi: Aida, Bevonulási induló; Wagner: Awalkür, a „Walkürök lovaglása”). • A magyar néphagyományban szintén a vitézség és harc kifejezői (pl. Lehel kürtje). A magyar költészetben Petőfinél a harchoz kapcsolódik (Csatadal; Egy gondolat bánt engemet). Ady apokaliptikus forradalmi látomásában a bibliai harsona-jelentés idéződik föl: „Jönni fog az Isten, az ős Élet / S e földön szól majd harsonája” (Az Isten harsonája). A kürtösök szava c.
versében a forradalmi lendület, a harci kedv kifejezője a kürt. Babits Cigány a siralomházban c. versében a „trombitahang” a büszke, erőteljes költészet szimbóluma. rhangszerek, rzene [B. B.]
küszöb: Határszimbólum, egy új világba való belépést jelez. Egyszerre fejezi ki az elválást és az összekapcsolódást. A küszöb őrei általában szörnyek, sárkányok, kutyák, oroszlánok, kígyók stb., amelyeket le kell győzni ahhoz, hogy át lehessen lépni a küszöböt. • A szibériai samanizmusban a sámánok túlvilági útjának legfőbb segítője Gős atya, a túlvilág küszöbének őre (Sámándob avatása, altaji teleut sámán/kám éneke). • Rómában rJanus tiszte az égi kapu és küszöb őrzése: „’rzöm a szent küszöböt” (Ovid. Fasti, I. 173). • Az Ótestamentumban Ezekiel látomásában szerepel a csodás termékenységet árasztó rfolyó, amely a templom küszöbe alól ered (Ez 47,1). A küszöb ugyanakkor ártó démonok helye, ezért nem léptek rá (1Sám 5,5). Apotropaikus felirat szerepel a veszprémi Szt. György-kápolna küszöbén. • Az asztrológiában a Szaturnusz bolygó a „küszöb őre”. • Goethe Faustjában a Faustot kutya alakban hazakísérő Mefisztót a ház küszöbére rajzolt rpentagramma, a gonosz szellemeket távol tartó jel („küszöb-varázslat”) tartja fogva: „Akadályoz egy kicsi gát: / Küszöbödön az a lidércláb.” • Az esküvő után az ifjú férj átemeli a küszöbön a ház újdonsült asszonyát. A küszöbön való tartózkodás a ház szabályaihoz való csatlakozás vágyát fejezi ki, s a ház urának védelme alá helyezkedést is jelentheti. Bartók Balázs Béla szövegére komponált A Kékszakállú herceg vára c. operájában a küszöb az a határvonal, amely már a vár része: „Ha kiűznél, küszöbödön megállanék, küszöbödre lefeküdnék.” rajtó, rkapu [P. E.]
L



láb/lábnyom: A láb az emberi test alsó végtagja, a test kezdete, a fej a végpontja, de a láb önmagában is kezdet és vég, indulás és érkezés. A láb/lábnyom már az ősi kultúrákban az emberi és isteni jelenlétre utalt. Lehet olyan előfutár vagy próféta jelképe, akit követni kell. Kifejezhet hatalmat: a meghódított területre vagy a legyőzött ellenségre tett láb az alávetés szimbóluma. • A Kr. e. 3. ée. első feléből származó sumer Keselyűsztélén, amely Éannatum lagasi uralkodó Umma fölötti győzelmét örökíti meg, a győzelmes sereg a legyőzötteken tapos (Párizs, Louvre). Hasonló módon ábrázolja II. Ramszesznek a líbiaiak felett aratott győzelmét az Abu Szimbel-i sziklatemplom domborműve (Kr. e. XIII. sz.). • A hinduizmusban rVisnu három lépésével mérte fel az univerzumot. A három lépés a napkeltének, a zenitnek és a napnyugtának, vagy a földnek, a közbülső világnak és az égnek felel meg. Indiában a láb alacsonyrendű testrész. A Rig-véda (Kr. e. 2. ée.) és Manu törvénygyűjteménye (Kr. e. I–Kr. u. III. sz.) szerint Purusa combjából születtek a vaisják (kereskedők, kézművesek, földművesek), és lábából a legalsó kaszt, a súdrák, amely a három magasabb rend szolgája a (Rig-véda, X. 90. himnusz; Manu, I. 31, 91) (rkozmikus ember). A Síva Natarádzsa-ábrázoláson az isten legyőzött ellenfelén tapos (rSíva, rtánc). • Kínában a X. sz.-tól kezdődően a császárkor végéig a kis lábfej („arany liliom”) a nőiesség szimbóluma, a női szépség elengedhetetlen feltétele (rliliom). Ennek elérésére már kislánykoruktól elkötötték a nők lábfejét. A nők lábát sem látni, sem érinteni nem lehetett; lábuk a nemek közötti különbség, a női elzárkózás jelképe volt. • A görögöknél az istennők lábnyoma a termékenység szimbóluma. Az antikvitásban az amulettként hordott állatláb (pl. oroszlánmancs) apotropaikus szerepet töltött be, a gonosz szellemek elleni védelmet remélték tőle. • A Bibliában, az Ószövetségben jelenthet birtokbavételt, az ellenség legyőzését: „Hatalmat adtál neki kezed műve fölött, mindent lába alá vetettél” (Zsolt 8,7); „minden ellenségedet lábad alá teszem zsámolyul!” (Zsolt 110,1). Az állhatatosság szimbóluma: „Lábam egyenes úton jár, s téged dicsőítlek, Uram, a közösségben” (Zsolt 26,12) (rút/utazás). Minden isteni utasítás, rendelet egy isteni nyom: „Lépésről lépésre követte a lábam, megtartottam útját, nem tértem el tőle” (Jób 23,11). A láb lemeztelenítése a mélységes tisztelet jele: „Ne közelíts! Vedd le sarudat a lábadról, mert a hely, ahol állasz, szent föld” (Kiv 3,5). A lábmosás a vendégbarátság kifejezője: „Hoznak vizet, mossátok meg lábatokat, és telepedjetek le a fa alatt” (Ter 18,4). A Bibliában is



alacsonyrendű testrész: a Nebukadnezár álmában megjelenő szobor lába a legkevésbé nemes anyagból, vasból és agyagból van: (Dán 2,31–45). Az evangéliumokban többször előfordul a lábmosás motívuma. A farizeus házában a bűnös asszony Krisztus lábát könnyeivel mosta alázata és bűnbánata jeléül; bűnei így megbocsáttattak (Lk 7,38–44). A láb lemeztelenítése az alázat, az önkéntes szolgaság, megcsókolása vagy megmosása a teljes alárendelődés és a tisztelet jele. Az Utolsó vacsorán Krisztus maga mossa meg tanítványai lábát (Jn 13,8). Erre vezethető vissza a katolikus lábmosási szertartás nagycsütörtökön. Szimbolikus aktusként az embereket szolgáló szerzetesi hivatásra utal. • A keresztény művészetben Isten lábnyoma az csodálatos művének kifejezője, Jézus lábnyoma a mennybemenetelnél Isten-ember mivoltának tanúsága.
Jézus mennybemenetele (Biblia Pauperum, 1330 k., Bp., Szépm. Múz.).
Az amiens-i Notre-Dame-katedrális főkapujának pillérszobra, az ún. le beau Dieu (’szép Isten’) oroszlánon és sárkányon, áspison és baziliszkuszon tapos, Krisztusnak a Gonosz feletti győzelmét hirdetve (1220–1269) (rkígyó, rsárkány). A magyar koronázási palást theophanikus ikonográfiai programjában is központi helyet foglal el ez az ábrázolás az egykori casula hátsó oldalán, az Y kereszt csúcsán, a világbíró ítélő Krisztus mandorlába foglalt, trónoló figurája felett. Az előoldalon (ma szétvágva) a megváltást hozó keresztre feszített Jézus volt látható (rköpeny/palást). A Szeplőtlen Szűz a földgolyó köré tekeredő kígyót vagy sárkányt tapossa el; ez az ikonográfiai motívum a katolikus restauráció idején a szakrális művészet központi elemeként az eretnekség, a pogány törökök felett



győzedelmeskedő Egyházra is utalhat. • A démonikus erőknek torz a lábuk, sántítanak vagy patájuk van (rállat/állatok, rördögök/démonok). A Haragot, a hét főbűn egyikét, nemesasszony alakjában ábrázolják, aki lábbal tipor egy szolgát. A mezítlábasság a szegénység általános kifejezője, erre utalt a szerzetesrendeknél is (rcipő/saru/csizma). • Pico della Mirandola a láb negatív jelentéseit így összegzi: „...a láb a léleknek legmegvetettebb része, az, amellyel a matériára, mintegy a talajra támaszkodik, ez a léleknek önfenntartó, tápláló ösztöne, ez az érzékek fellobbantója, ez a puha bujaság mesternője” (Az emberi méltóságról). • Petrarca Ti szerencsés füvek, boldog virágok... kezdetű szonettjében a lábnyom a szeretett lény jelenlétét jelzi: „part, mely édes szavát figyelve andán, / szép lábának nyomát magadba zárod.” József Attila Flóra-ciklusának 5., Megméressél! c. versében a gonosz erők legyőzetésének ősi, a keresztény Mária-ikonográfiában is szereplő motívuma tűnik fel: „lábai kígyóim tapossák.” • A pszichoanalitikusok a lábat fallikus szimbólumnak tartják (rfallosz). Hamupipőke meséjében a cipő feminin, a láb maszkulin jelkép. Az álmokban szexuális konnotációja mellett a haladás lehetőségét, az élet előrehaladását jelenti. rmankó [K. J.]
labda: Gömbölyű játékszer. Formája miatt elsősorban a bolygókat jelképezi. • A prekolumbiánus közép-amerikai civilizációkban (pl. az olmék kultúrában) a rituális labdajátékok a napünnepekkel voltak kapcsolatosak (rcsillag/bolygó). • A görög költészetben szerelmi kapcsolatra utal (pl. Apollóniosz Rhodiosz története a sorsszerű labdajátékról Aphrodité és Erósz között). Hasonlóképpen szerelmi jelkép Anakreónnál: „Engem a Szerelem piros / lapdával sziven ért, és egy / szépcipőjű, aranyhajú / lánnyal játszani hívott” (Engem a szerelem). • Beda Venerabilis a Földet labdának írja le. rgömb [K. Zs.]
labirintus: Bonyolult folyosórendszer, úthálózat, amelyben – a tájékozódás nehézsége miatt – csak az arra érdemes juthat el a középpontba, majd találhat ki onnan. Alaprajza lehet négyszögletes, kör vagy más alakú; szimmetrikus vagy aszimmetrikus; középpont nélküli; egy, ill. több középpontú. Az útvonal kezdődhet (centripetális labirintus), de végződhet is a középpontnál (centrifugális labirintus). Ősi, egyetemes, archetipikus szimbólum. A profánból a szentbe, a világközéphez vezető út (rút/utazás). A rajta való áthaladás beavatás, a lélek, a neofita próbája. A középponti



terem a titok, a misztérium, a szent hely, amelynek elérése a misztikus reveláció, az onnan való kijutás pedig a halál általi újjászületés. Így a labirintus a szellem győzelme az anyagi szféra fölött. Mivel végigjárása a világközépbe, a szent térbe vezet, a labirintus – a rspirál folytonos fejlődésés a fonal örök visszatérés-jelentését magába olvasztva – az örökkévalóság és a végtelen kifejezője (rfonal/fonás). Az ranyaméh és a rbelek jelentéseihez is kapcsolódik; lehet a földanya teste, középpontjának elérése pedig az anyaméhbe való misztikus visszatérés (regressus ad uterum) az életben való bolyongás után. A kanyargó utak a belek alagútjait idézik fel. A labirintus a lélek túlvilági útját, az alvilágba való leszállást is jelképezheti: ebben az értelemben a Magna Mater elnyelő aspektusához kapcsolódik, nem más, mint a halál birodalma (ranyaistennő, rbarlang, rföld). A Nap pályájára, vagy a tavasznak a tél fogságából való kiszabadulására is utalhat. Lehet a sors, a végzet, ill. a veszély és a nehézségek jelképe; jelenthet bonyolult, összetett problémát. A labirintusok több módon csoportosíthatók. Vannak természetes és mesterséges labirintusok; egyutú, azaz állabirintusok és többutú labirintusok. • A prehisztorikus barlangok labirintusrajzai együtt jelennek meg különböző Nap-jelképekkel, kéz- és láblenyomatokkal. A spirális labirintusalakzat egyszerre köthető a termékenységhez és a halottkultuszhoz. Előfordul, hogy a középpont felé vezető kanyarulatok egy szörny vázlatos arcához visznek. • Egyiptomban a lélek túlvilági útját szimbolizálja. Párhuzamba állítható Amentivel, a kanyargó ösvénnyel, amelyet a halottak járnak be, haláluktól feltámadásukig. rÍzisz a vezetőjük, rHórusz, a nehézségek legyőzője segíti őket, rOzirisz/Szarapisz pedig a halál bírájaként van jelen. A labirintusalakzat már az Óbirodalom kezdetéről fennmaradt pecséteken megtalálható, az ún. palota jele-rajzon, amely egyben sírhely is. A labirintus a „lélek háza”, a király jelképes tartózkodási helye halála után. Az első tulajdonképpeni labirintusrajz egy Memphisből, a piramisok korából származó zsírkő pecséten található. Számos rpiramis rejt labirintust. Az egyik leghíresebb a hawarai, amely III. Amenemhet egyiptomi fáraó uralkodása alatt készült, és egyszerre volt szentély és temetkezési hely. Hérodotosz így ír erről: „...odalent vannak a labürinthoszt építtető királyoknak meg a szent krokodilusoknak a sírboltjai” (II. 148). Sztrabón szerint pedig „itt van a labürinthosz is, a piramisokkal vetekedő építmény, mellette meg annak a királynak a síremléke, aki a labürinthoszt építtette” (Geographika, XVII. I. 37). • A mezopotámiai és babilóniai labirintusszerű



rajzok az áldozati állatok bélrendszerét ábrázolják és feltehetőleg jóslással kapcsolatosak. • A krétai minószi kultúra agyagtárgyain kör- és négyzetalapú labirintusok láthatók. A labirintushoz kötődő legismertebb antik mitológiai történet Minósz király palotájának labirintusához kapcsolódik, amelyet az egyiptomi labirintusok mintájára Daidalosz épített (Diodórosz, I. 61; Plin. Nat. hist., XXXVI. 84–90) (rDaidalosz és Ikarosz/Daedalus és Icarus). Felső része az élet, alsó része a halál birodalma volt. Itt tartották fogva a bikafejű, embertestű szörnyet, Minótauroszt (Diodórosz, IV. 77) (rbika). Apollodórosz szerint a labirintusba „ha egyszer bement valaki – lehetetlen volt kijutnia” (Mit., III. 15,8,6). A knósszoszi labirintus a kétélű bárd, a labrüsz szentélye, a királyi hatalom jelképe (rbárd/balta). • A görög-római mitológiában Thészeusz száll le a knósszoszi labirintusba, a sötétség birodalmába, és teszi meg a beavató utazást, amelynek kezdete a halál, vége az újjászületés, a beavatás. Legyőzi a Minótauroszt, vagyis az emberi lét sötét, állatias felét, és rAriadné fonalának segítségével kijut a labirintusból (rfonal/fonás). A krétai labirintus mítoszában, amely Ovidius Metamorphosesében is olvasható (VIII. 157–171), szoláris és alvilág-jelképek szerepelnek. Az első ismert görög labirintus-ábrázolás egy püloszi agyagtábla (Cn 1287) hátoldalán jelenik meg. Az antik görög és római házak mozaikjain lévő labirintusok védelmi funkciót láttak el, az ellenséges hatalmakat és a gonosz szellemeket tartották távol. A labirintus formájú sírok és barlangsírok a halottakat védelmezték, ill. meggátolták visszatérésüket. A görög kultúra híres labirintusa pl. a lémnoszi (Plin. Nat. hist., XXXVI. 84, 86, 90) és a szamoszi, amelyet Polükratész korában (Kr. e. 540) Diodórosz építtetett. Platónnál a labirintus az összetett probléma jelképe: „Mintegy útvesztőbe esvén, abban a hitben, hogy már a végén vagyunk, visszafordulván ismét azt láttuk, mintha kutatásunk elején lennénk, és ugyanannyinak vagyunk híján, mint amennyinek akkor, amikor először vizsgálódtunk” (Euthüdémosz, 291c). A római palotaépítészetben is megjelenik a labirintus-alaprajz. Római örökségként tartják számon Angliában az ún. turfmaze-eket: a fűvel borított rétek labirintusait (a hozzájuk kapcsolódó szokás, ún. vándorlás a füves réten át, az a halál és az újjászületés összefüggő képzetéhez kötődött; Trója-városoknak is nevezték ezeket a füves labirintusokat). • A korai kereszténységben a tudatlanság ösvényévé, a bűnök közötti bolyongás szimbólumává vált. Középpontja a Pokol volt, benne a Minótaurosz az ördög megszemélyesítőjeként foglalt helyet. A



Thészeusz-figura Krisztussal azonosult, aki megmutatta az utat a tévelygő számára. Ha a labirintus közepén az Egyház vagy Jeruzsálem áll, akkor a labirintus a világ (mundus), az átmeneti állapot, a zarándokút jelképe, amely a Szentföldre, a szent városba, átvitt értelemben pedig az égi Jeruzsálembe, a lélek végső megváltásának és Isten jelenlétének színhelyére vezet (rmennyei Jeruzsálem, rzarándok/zarándoklat). Egy ismeretlen ókeresztény görög költő a halál erőivel folytatott kiúttalan küzdelem és a földi gondok szimbólumaként említi a labirintust, amelyből kijutást csak Jézus útmutatása, „a szent út titkai” jelenthetnek (Naasszénus himnusz). A XII. sz.-tól terjedtek el a katedrálisok padlózatain a labirintus-ábrázolások; ezek a szentföldi zarándokutakra is utalnak. Elnevezésük ezért „jeruzsálemi út” is lehet. Szimbolizálhatják ugyanakkor Krisztus útját Pilátus házától a Kálváriáig, vagy jelölhetik a templomon belüli körmenetek útját. Az algériai orléansville-i katedrális labirintusának középpontjában a betűrejtvény megfejtése: Sancta Ecclesia. Híresek a francia gótikus katedrálisok labirintusai: pl. az amiens-i kör alapú és a reimsi nyolcszög alapú labirintus. Itáliában a paviai San Michele Maggiore-templom labirintusának közepén Thészeusz küzdelme látható a Minótauroszszal. Előfordul, hogy a labirintus közepén a templom építészének vagy a kőműves céh vezetőjének a neve áll, párhuzamba állítva a legendás építész, Daidalosz nevével. Villard de Honnecourt vázlatkönyvében a chartres-i székesegyház kőpadlóján lévő labirintus (XIII. sz.) rajzát a „Daedalus háza” felirattal látta el.
Labirintus a chartres-i székesegyház kőpadlóján (XIII. sz.).



• Heraldikai motívumként is szerepelhet (pl. a Gonzaga-ház címerén). • A kabbalisztikus hagyományban a mágikus funkció jelképe, Salamon király egyik titka. • Az alkímiai szimbolikában a Nagy Mű létrehozásának nehézségeit fejezi ki. Az élet egyik jele, annak kitérőivel, akadályaival, majd a közös cél megtalálásával. A misztikusok számára azt példázza, hogy önmagukra kell koncentrálniuk az értékek és az érzelmek útvesztőjében, hogy mindent legyőzzenek, és az intuíció segítségével a fényre jussanak. A labirintus a tudattalan mélységeibe való lemerülés, a vágyak sokaságában szétszóródott lét egységének újramegtalálása. • A XVI. sz.-ban a manierizmus bonyolultságának, a melankolikus életérzésnek, a világ zűrzavarának és kiúttalanságának jelképe, a „világ mint börtön” érzés kifejezése. Ezt az életérzést példázza – a labirintus motívumának segítségével – Bartolomeo Veneto Egy nemesúr arcképe c. festménye (1502–1530 között) vagy Piranesi Börtönök c. metszetsorozata (1745 k.). • A XVII–XVIII. sz. kertművészetében is fontos motívum a labirintus (a versailles-i labirintust Mansard, a chantilly-i kastély parklabirintusát Le Notre tervezte) (rkert). A Róma melletti Bomarzóban lévő Szörnyek Parkjának labirintusa a misztérium jellegű utazást és a világ csalárdságainak legyőzését jelképezi. A középpont a megtisztulás eszmei központja. • Shakespeare Szentivánéji álom c. drámájának egyik értelmezése szerint az athéni rerdő labirintus, az erkölcsi eltévelyedés és az érzéki szerelem színhelye. A magyar irodalomban Berzsenyi A’ Közelítő Tél c. versében a „rózsás labyrinth” a korabeli kertművészet egyik eleme, a harmónia kifejezője. Tóth Árpád Rezignáció c. költeményében a kiúttalanság jelképe: „S immár pályád fájó labyrinth, / Lesz-e még, ki rajta elvezet?” Hamvas Béla értelmezésében a labirintus „az irreális absztrakciók közötti bolyongásról” és „a lét negatívumáról” tanúskodik (Scientia Sacra). Pilinszkynél a „nyílegyenes labirintus” a lélek halál utáni útjának képe: „nyitott szárnyú emelkedő zuhanás, / visszahullás a fókusz lángoló / közös fészkébe” (Egyenes labirintus). Umberto Eco A rózsa neve c. regényében a könyvtár jelenik meg labirintusként, a falak közt lappangó titokra utalva (rkönyvtár). A labirintus-szimbólum a posztmodern filmművészetben is megjelenik, pl. az Eraserhead (Radírfej) c. David Lynch-film alcíme, a Labyrinth Man (Labirintusember) a mindannyiunkat körülvevő világ bonyolultságára, a kiútkeresés nehézségeire utal. rkígyó, rkör, rmandala [K. J.]



lámpa/mécses: Világítóeszköz; a fény, a sötétség elleni harc jelképe (rfény/világosság és sötétség). Úgy vélték, a démoni befolyástól is óv. • Az ókori babilóniaiaknál a fény- és tűzisten, Nuszku attribútuma. • Indiában a mécsest a királyhoz hasonlították, aki úgy fogyasztja el az adókat, mint a mécses kanóca az olajat. A buddhistáknál az isteni szellem és a világ lelke, az élet folytonossága. Japánban a megvilágosodás szimbóluma a háromrészes lámpa, amelynek felső része az ég, középső része, ahol a fény ég, az ember, lába pedig a föld. • Az antikvitásban síroszlopra akasztották, vagy a halottal együtt sírba tették a lámpát mint az élet, a halhatatlanság, a megújuló természet szimbólumát. Diogenészt kezében lámpással ábrázolták, amint a napvilágnál igaz embert keres. A különböző vallási szertartásokon a lámpa fénye mindig az istenség jelenlétét, az egyéb ünnepeken pedig az örömöt jelentette, amelyről az ivópoharak feliratai is tanúskodnak. A rNap vagy a rtűz imádásakor a lámpás vagy mécses magát a Napot is helyettesíthette. • A Bibliában is megjelenik az éjszakai lámpa, ill. mécses védelmező jelentése (Lev 24,1–4). Átvitt értelemben a hívők lámpása Isten szava. A katolikus templomok oltárán az Úr jelenlétére utaló örökmécses ég. (Innen ered a sírokon vagy emlékhelyeken az elhunyt lelki üdvéért gyújtott örökmécses keresztény hagyománya.) Emlékműként kiemelkedő történelmi személyiség tiszteletére is állították (pl. Batthyányörökmécses). Zakariás látomásában a hét mécses „az Úr szeme: bejárják az egész földet” (Zak 4,10b). Péter apostol ekképpen utal a prófétai jövendölésre: „Jól teszitek, ha figyeltek rájuk, mint sötétben világító lámpásra” (2Pt 1,19). A Példabeszédek könyvében az igazak és a gonoszok megkülönböztetője: „Az igazak fénye lobogva világít, a gonoszok lámpása pedig kialszik” (13,9). A lámpás kialvása a teljes pusztulást jelzi Jeremiásnál (25,10), a Jelenések könyvében (18,23) és Jób könyvében: „Sátrában sötétségre változik a fény, kialszik a lámpa, amely fölötte függ” (18,6). A bölcs és balga szüzekről szóló példázatban (Mt 25,1–13) az olajjal telt lámpa az éberség és a készenlét szimbólumaként jelenik meg. Számos szent attribútuma, pl. a megvakított ókeresztény mártíré, Szt. Lucáé. • Angol nyelvterületen a Hallowe’en (október 31., mindenszentek előestéje) – pogány szertartásokban gyökerező szellem-, démonjáró éj – népi ünnepének jellegzetes eleme az apotropaikus erejűnek tartott, ablakba tett töklámpás. • A tarot IX. lapja, a Remete, az igazság fényét jelző lámpást tart a kezében (rkártya). • Danténál a fénylő lámpa a megvilágosultság állapotában lévő lélek szimbóluma (Ist. Színj., Paradicsom, V. 1–12). W.



Holman Hunt A világ világossága c. képén (1853–1856, Keble College, Oxford) Krisztus a kezében lámpással látható. Abrams angol irodalomtörténész a lámpát a romantikus költő szimbólumának tartja, mert az a tükör egyszerű visszaverésével szemben kisugároz (A tükör és a lámpa). Petőfi Szent sír c. versében a szabadságért küzdő költő jelképe: „... a / Költő, a szabadság / Ez öröklámpája.” Európa csendes, újra csendes c. művében Magyarországot jelöli, az egyetlen országot, ahol a szabadságharc még nem bukott el: „Emelje ez föl lelkeinket, / Hogy mi vagyunk a lámpafény.” Ezzel szemben A magyar ifjakhoz c. versében a „Nyomorú kis lámpa” értéktelenséget, hitszegénységet fejez ki a Nap fényének ellenében. Arany Jánosnál a költészet szimbóluma „mécsesem szelíd fénye”. Kosztolányi Lámpavilágnál c. ciklusában a melegség, a biztonság jelképe; kialvása értékvesztésre utal: „Most tört a lámpám és nincs lámpafény. / Isten-kísértő, vágyvillámos éjjel / járok kihült lámpával, tört cseréppel” (Lámpafény). Weöres Sándor Harmadik szimfónia c. költeményében az emberi élet szimbóluma a mécses lángja. Bortnyik Sándor festményén a forradalmi megvilágosodást hozó társadalmi mozgalmak jelképeként értelmezhető.
Bortnyik Sándor: A lámpagyújtó (1921, Bp., MNG).
rfáklya, rgyertya, rgyertyatartó [K. J.]
lánc: Kétértelmű szimbólum: jelenthet hivatalt, méltóságot, kapcsolatot, egységet, másrészt viszont megkötöttséget, szolgaságot, büntetést. Minden szintű kommunikációs kapcsolatra utalhat. Koordinációs és egyesülési



kapcsolatok jele, így a házassági, a családi, a nemzeti, a közösségi kötődéseké. • A kelta Oghma isten nyelvét lánc kapcsolta hallgatói füléhez: ez a beszéd és költészet istenére utal, aki ékesszólásával köti magához hallgatóit (gundestrupi kultikus üst, Kr. e. I. vagy II. sz., Koppenhága, Nationalmuseet). • A buddhizmusban a láncszemek az embert a folytonos, érzékelhető léthez kötik. • Homérosznál az ég boltozatán függő aranylánc a földig ér (Il., VIII. 18–28). Ehhez hasonlóan ír Platón egy fényes kötélről, amely az univerzumot, azaz az eget és a földet tartja össze (rkötél). Az asztrális zsinór képzete az aranylánchoz kapcsolódik: a szellemet a lélekhez köti. Gorgiasz egy helyütt vas- és gyémántláncokat említ, amelyek a beszéd logikai összekötői. Szókratész az érvelés szilárdságát hasonlítja lánchoz. • A keresztény szimbolikában mártíriumra utalhat (pl. Szt. Lénárd láncai és bilincse), ugyanakkor a Bűn attribútuma is lehet. Pszeudo-Dionüsziosz Areopagitész a lánc-hasonlatot az imádságra alkalmazza: a fénylő lánc egyszerre van jelen lenn és fenn. • A reneszánsz kori allegorikus ábrázolásokon a megbilincselt, láncra vert ember a földi vágyak rabja. A hivatal lánca a funkcióhoz, a hatalomhoz, a munkához köt. A „létezők nagy láncolata” az Istentől az állatokig a világ hierarchiára épülő egységét fejezi ki az antikvitás óta számos irodalmi és filozófiai műben. „...minden teremtett dolog folyamatosan sorban helyezkedik el s lefelé haladva mindegyre hitványabb dolgokat találhatunk. [...] Ez az az aranylánc, amelyet Homérosz szerint Isten bocsát le a mennyből a Földre” (Macrobius: Commentarii ad Ciceronis Somnium Scipionis, I. 14, 15). Ebben az
értelemben szerepel Pope Értekezés az emberről c. művében is: „Nagy életlánc!” • A szabadkőműves „testvériség lánca” kifejezés a különböző országokbeli páholyok összefogására való törekvést, a szabadkőműves rend és eszme egyetemességét hivatott kifejezni. • Petőfinél az idegen uralom alatti rabságot jelenti (Nemzeti dal). [K. Zs.]
lándzsa: Hosszú nyelű, fémheggyel ellátott szúrófegyver. Hatalmi szimbólum; a nyílvesszőhöz és a kardhoz hasonlóan fallosz-jelkép, a maszkulin princípium erejét fejezi ki. Szoláris jelként a napsugarak átható erejére is utalhat. • A japán teremtésmítoszban az Idzanagi és Idzanami istenpár lándzsával kavarta fel a föld formátlan ősanyagát, s a lándzsáról a tengerbe hulló cseppekből keletkeztek Japán szigetei. • Az antikvitásban a harcos és vadászistennők attribútuma; rPallasz Athéné/Minerva és rArtemisz/Diana ábrázolásain szerepel. rArész/Mars fegyvere, Rómában



Mars és Minerva közös ünnepén, az ún. trombitaszenteléskor a saliusok (papi testület) kultikus táncának eszköze (Ovid. Fasti, III. 848–850) (rkürt/trombita/harsona). A hadi vállalkozások kezdetét (március 19.) a consul lándzsa felmutatásával jelezte. • A keresztény művészetben elsősorban Passió-jelkép: a Jézus oldalát megnyitó lándzsára utal (Jn 19,34). Ebben az értelemben látható a Krisztust övező angyalok kezében (pl. Jan és Hubert van Eyck genti oltárának A Bárány imádása c. táblaképén, 1426–1432, Szt. Bavo; Hans Memling Utolsó ítélet-oltárán, [1471, Gdansk, Muzeum Pomorskie]). Apokrif legendák szerint Longinus római centurio szemét Jézusnak az ő lándzsadöféséből eredő vére gyógyította meg. A Szent lándzsa-ereklye a német-római császárok egyik koronázási jelvénye. A Sátánt legyőző Szt. Mihály arkangyal és a sárkány ellen küzdő Szt. György attribútuma.
Kolozsvári Márton és György: Szent György harca a sárkánnyal (1373, Prága, Hradzsin).
Mint a vértanúság eszköze, Szt. Tamás attribútuma. Az rEklézsia és Zsinagóga allegorikus figurái közül az utóbbi kezében a legyőzetés jeleként eltört lándzsa látható. • I. (Szt.) István király egyik uralkodói jelvénye a lándzsa, amely a koronázási palást István-ábrázolásán is a kezében látható (rköpeny/palást). ríj és nyíl, rkard, rszigony [Ú. E.]
lant: líra/lant
Larok: rősök



légy: Az ókori kultúrákban a járványokat okozó légyinvázió elemi csapásnak számított. • Egyiptomi amuletteken való ábrázolása a többi légy távol tartására szolgált. A katonák által viselt, elefántcsontból vagy aranyból készült légy a harcosok bátorságára utalt; úgy tértek újra meg újra vissza a csatából, mint a legyek. A Nílus felső vidékén azt tartották, hogy még az oroszlán is fél a légytől. • Mezopotámiában és Babilóniában démonikus lény; legyezőkkel védekeztek ellene; képmását légyűzőnek használták. • A görögök és a rómaiak számára is veszedelmes kártevő; a betegség és a halál démonait gyakran ábrázolták légy formájában. Az antik néphitben – mint szárnyas lény – a lélek egyik megjelenési formája (rszárny). Plinius szerint (Nat. hist., 10.75) a görögök legyet elhárító istene Müiagrosz, helyébe a hellenisztikus korban Zeusz Apomüiosz lépett. Apollónt is légyűző istennek tartották. A test oszlásának görög démonát, Eurünomoszt légy alakban képzelték el. Mesékben, közmondásokban, szatírákban tisztátalansága mellett szemtelenségét, nyalánkságát és gőgösségét emelik ki. A görög vígjátékban az élősdik gyakran kapták a „Légy” nevet. Rómában Herculesnek a Forum Boariumon álló templomában végeztek légyűző áldozatokat. • A Bibliában a legyek is részei az egyiptomiakat ért harmadik, ill. negyedik csapásnak (Lev 8,12–28; a Dura Europosz-i zsinagóga elpusztult freskója légyinváziót ábrázolt). Izajás próféta is Egyiptommal hozza kapcsolatba a legyet: „az Úr füttyszóval elhívja majd Egyiptomból, a Nílus vidékéről a legyeket” (Iz 7,18). Az ókori népek természetfeletti hatalmakhoz fordultak a légy okozta csapások elkerülése végett. A kánaániták Baál-Zevuvhoz (héb. ’légy ura’) imádkoztak, akinek templomát sosem szennyezik be a legyek (rBaál). Az Újtestamentumban a legyek istene, Belzebub nem más, mint a Sátán, az ördögök, a sötétség fejedelme (Mt 10,25). A farizeusok azzal vádolják Jézust, hogy az ő segítségével folytat ördögűzést (rSátán/Lucifer). • A középkorban a tisztátalanság, a bűn, a pestis, az ördög, a gonosz megtestesítője, a halál szimbóluma, a hitetlenség velejárója. A legendák szerint egyes szentek (Szt. Vitus, Szt. Bernát) rendelkeznek a légyűzés képességével. A középkorban palotáktól (pl. Toledo, Velence), sőt egész városoktól (Konstantinápoly, Nápoly) akarták légyábrázolásokkal távol tartani a legyeket. Az áldozati ajándékoktól és a papoktól liturgikus legyezővel (flabellum) hárítják el őket. A koponyára festett légy memento mori funkciójú (Guercino: Et in Arcadia ego, 1618, Róma, Galleria Corsini) (rkoponya). A Madonna gyermekkel-ábrázolásokon az eredendő bűn



szimbóluma (Crivelli, 1480 k., London, Victoria and Albert Museum). • A romantikában a tűzbe, vízbe vagy pókhálóba repülő légy az élet esendőségének vagy a szerelem csapdájának képe. • A XX. sz.-i irodalomban és filmművészetben a halál, a pusztulás, az agresszivitás szimbóluma (pl. Golding: A legyek ura; Le Clézio: A légy). rpók [Eö. A.]
lehelet/lélegzet: Az élet, a lélek, az életadó erő, a spiritus mundi szimbóluma. Jelenti a mulandó, szellemi dolgokat, a meghatározhatatlant. A makrokozmoszban a rszél jelenik meg mozgató, éltető erőként; megfelelője a mikrokozmoszban az emberi lélegzet. • Kínában is ismert ez az elképzelés: „Amikor a természet erősen kifújja a leheletét, annak neve szél” (Csuang ce, II. könyv, 1). A rlevegő beszívása és kifújása az élet és halál váltakozását fejezi ki, azaz az univerzumban való megnyilatkozást, majd elmerülést. A lélegzés szabálya a kínai hagyományban különleges jelentőségre tett szert, az intuitív tudás jele. • A bráhmanizmus egyik központi kategóriájaként a prána (’lélegzet’) az emberi életerők közül az első (Prasna upanisad, 2). A lélek-hattyúról írja a Brihadáranjaka upanisad: „Lélegzet élteti a lenti fészkét” (IV, 3,12). Az óind szél- és levegőisten, Váju az első ember, Purusa lélegzetéből születik (rkozmikus ember). ő maga az élet lehelete, a kozmikus lehelet. A mikrokozmosz szintjén a vájuk az öt életfunkciót jelképezik, és megtisztító szerepük van. • A görög-római mitológiában rPszükhé/Psyche (’lélek’, ’lélegzet’) a lélek, a lehelet megtestesítője; általában pillangó alakban ábrázolták (rpillangó/lepke). A sztoikusok szerint a pneuma (’lélegzet’, ’szellem’), a mindenséget átható életerő isteni eredetű. • A kereszténységben az életadó lehelet Istennel áll összefüggésben, hiszen Ádám már kész anyagi testébe Isten lehelet formájában önt lelket. Ezekielnél az „éltető lehelet” (Ez 37,910) az Úr lelke. Isteni hatalmat jelez Pál apostolnál is: „Akkor majd megjelenik a gonosz, de Urunk Jézus elsöpri szája leheletével” (2Tesz 2,78). Krisztus lehelete a Szentlélek: „Ezekkel a szavakkal rájuk lehelt, s így folytatta: Vegyétek a Szentlelket” (Jn 20,22). Az antik pneuma-tan nyomán a keresztény teológiában a Szentlélek görög elnevezése: Hagion pneuma. • Az alkímiai szimbolikában a rfújtató az éltető lehelet forrása. • Szabó Lőrinc „Ez vagy Te!” c. versében, amely a Cshándógja upanisad ún. Svétakétu párbeszédének költői összegzése, az indiai lélegzet-szimbolika jelenik meg: „mindenen átcsap az örök lehellet: / az isten él, az isten a Te Lelked.” [Ú. E.]



lemurok: rördögök/démonok
leopárd/párduc: Eurázsiában és Afrikában honos ragadozó nagymacskaféle. A vadság, az ügyesség, az erő, a kegyetlenség, a merészség és a gyorsaság szimbóluma; a királyi-katonai réteg megtestesítője. Foltjai szemekhez hasonlítanak, ezért a figyelem kifejezői is lehetnek. • Afrikában gyakori elképzelés a párductestű istenség. Az elefánt, a bivaly és az orrszarvú mellett a rituális táncok egyik szent állata. • Az egyiptomi papok a temetkezési szertartások alatt párducbőrbe öltöztek; ez rSzéth szellemét, a Rossz istenét, az emberek és istenek ellenségét jelképezte, akit így akartak távol tartani és legyőzni. • Kínában a Hold ciklikus változását reprezentálja; az oroszlánnal ellentétben lunáris állat. Egy mitikus állattal is azonosítják, aki felfalja saját anyját. A harcos vadság és a bátorság kifejezője. • A görögök számára a teremtő és pusztító Dionüszosz attribútuma, akinek kocsiját sokszor két leopárd húzza (pl. Tiziano Bakkhosz és Ariadné c. képén, 1518, London, National Gallery) (rDionüszosz-Bakkhosz/Liber-Bacchus). Aphroditéval is kapcsolatban áll. A görög héroszok gyakran párducbőrt viselnek, Homérosznál pl. Menelaosz. Kis-Ázsiában a termékenységistennő megszemélyesítője, rKübelé állata. • A kereszténységben negatív szimbólum: a bűn, a bujaság, a hitszegés, a Gonosz és az rAntikrisztus jelképe. Dániel apokaliptikus látomásában az egyik, tengerből kijövő vadállat párduc (Dán 7,6). Az egzegéták szerint ez a perzsa birodalom képe: ellenállhatatlan, féktelen gyorsasággal közeledő szerencsétlenség (négy szárny) és könyörtelen erő (négy fej). Időnként feltűnik a leopárd a rháromkirályok imádásaábrázolásokon, jelezve, hogy a bűntől való megszabaduláshoz Krisztus megjelenésére volt szükség. A Physiologusban a párduc Krisztushoz hasonlatos: evés után a harmadik napon ébred fel, és kiáltására az állatok köréje gyűlnek. • Dante Isteni Színjátékában az igaz útról letért ember elé három vadállat kerül. Ezek egyike a párduc (Pokol, 1,31–43), a kéjvágy „tarka szörnyetege”. Babits Mihály értelmezése szerint e képben titkos politikai értelem is lappang: a párduc maga a léha Firenze, pártok párducfoltjaival tarkállón (Babits Mihály: Dante élete). Vörösmarty Zalán futása c. eposzában „Párduczos Árpád”-nak nevezi a magyarok vezérét (rÁrpád). Rilke A párduc c. versében a bezártság és az elveszettség jelképe, a magányos művész megtestesítője, aki előtt egyetlen ráccsá tömörül a világ. rállat/állatok, rbőr [K. J.]



lép: Nyiroksejteket termelő, a hasban elhelyezkedő szerv. Jelentésében egyesül a rmáj és epe, valamint a rvese szimbolikája. A harag, a rosszkedv, a melankólia szimbóluma, de lehet az érzelmek, a jókedv és a szexuális vágyak helye is. • A Távol-Keleten és az arab világban kapcsolatba hozzák a testnedvekkel; a lép kitágulását tartják a nevetés okozójának. Bizonyos esetekben az állhatatlanság jelképe mint a változó vérmérséklet forrása. A kínaiak szerint a tavaszi napéjegyenlőség idején a lépben raktározódik el az energia, ezért a fákkal, a tavasszal és a zöld színnel feleltetik meg. A föld eleméhez, az édesvizekhez és a jinhez, a női princípiumhoz kapcsolják (rjin és jang). • Az antikvitásban szintén a lép megnagyobbodásával magyarázták a nevetést (Plinius). • Shakespeare műveiben többször előfordul különböző szimbolikus jelentésekben. A korabeli felfogás szerint a lépnek nagy szerepe volt az emberi érzelmek alakulásában (pl. a Titus Andronicusban a szexuális vágyakra: II/3; az Othellóban a haragra: IV/1; a Szentivánéji álomban a lobbanékonyságra utal: I/1; a magyar fordítások eltérnek az eredetitől ezeken a helyeken). A XIX–XX. sz.-i irodalomban a kiábrándultságot, a melankóliát fejezi ki a ’lép’ jelentésű angol szó, a spleen. Ennek jellemző példája Baudelaire Spleen és Ideál c. versciklusa. [K. J.]
lépcső: Az égi szférába való felemelkedésnek, a tudás megszerzésének, a lélek megtisztulásának és átalakulásának a szimbóluma. Ha a lépcső az rég felé halad, az az isteni világ megismerése, ha a rföld alá vezet, az az okkult tudományok és a tudattalan mélység tanulmányozása. Szimbolikájának negatív aspektusa: esés, zuhanás, visszatérés a földre vagy a föld alatti világba. Mivel mindhárom kozmikus szintet összekapcsolja, az anyaméhbe való visszatérést is jelentheti, szimbolizálva a születés, az élet és halál korszakait (ranyaméh). A lépcső számos beavatási rítusban szerepel. Csigalépcsőként a spirálhoz kapcsolódik, amely a kozmikus tengely körül fejlődik ki (rspirál). • Az egyiptomi szentélyekben a holdciklust egy tizennégy fokú lépcső ábrázolta; a fokok a holdházakra és a megvilágosodás fázisaira utaltak. A holt lelkek hét- vagy kilencfokú lépcsőn mennek fel rOzirisz/Szarapisz trónjához (rtrón). A holtak birodalmán átvonuló bárka közepén szintén hét- vagy kilencfokú lépcső van, amely a lélek végső, égbe történő felemelkedésére utal, ahol rRé fényével egyesül: ez az „Égi Bárka Lépcsője”, a lélek felemelkedésének útja (rhajó/bárka). • Mezopotámiában az égbe jutás, az Istenhez való



közeledés szimbóluma. A toronytemplomok lépcsői a csúcson elhelyezett szentélybe vezettek (rBábel tornya, rtemplom). • Perzsiában úgy képzelték, hogy a halottak lelke lépcsőn ér el a Naphoz. • A Biblia szerint Salamon trónjának „hat lépcsője volt” (1Kir 10,19) (rtrón). Ezekiel látomásában az új templomhoz a déli kapukon „Hét lépcsőfokon lehetett feljutni” (Ez 40,2631). • A kereszténységben is fontos szimbólum: a hagyomány szerint Jézus huszonnyolc lépcsőn ment fel Pontius Pilátushoz (ezt a lépcsőt, a „Scala Sanctát” a hagyomány szerint Helena császárnő hozatta Rómába). Az ókeresztény korban a keresztelőkápolnában a keresztelendőnek mindig rhárom lépcsőfokon kellett felmennie a medence egyik oldalán, mert hinnie kellett az Atyában, a Fiúban és a Szentlélekben. A lemenő lépcsők analógiájára a középkorban három dolognak kellett ellene mondani: a Sátánnak, a Sátán minden cselekedetének és pompájának. Az oltárhoz vezető három lépcső szintén Szentháromság-szimbólum, míg a hét lépcső a Szentlélek hét adományára utal. Raymundus Lullus Liber de ascensu c. műve 1512-es kiadásának fametszete az Istenhez vezető lépcsőfokokat ábrázolja, amelyeken a lét különböző állapotai jelennek meg a kövektől kezdve az állatokon és az embereken át Istenig (rlánc). Hans Memling Utolsó ítélet-oltárán lépcső vezet a mennyország kapujához, amelyen az üdvözültek haladhatnak át (1471, Gdansk, Muzeum Pomorskie). A megdicsőülésre, a kiválasztottságra utal Tiziano Mária bemutatása a templomban c. képén is, amelyen a gyermek Mária lépcsőfokok hosszú során át lépdel a főpap elé (1534–1538, Velence, Galleria dell’ Accademia). • Dante Isteni Színjátékában az égboltra álló lépcső vezet fel, amelynek fokai a belső tökéletesedés fokozatai: „arany színben, melyen át lángsugár kel, / láttam egy Lépcsőt, és hogy oly magasra / nyúlik, ahol már a látás elájul” (Paradicsom, XXI. 28–34). • Az alkímiai szimbolikában az anyag átalakításának egymást követő fázisait (pl. a rbölcsek köve rhét fokozaton keresztül történő előállítását) jelentik a lépcsőfokok. Ebben az értelemben szerepel a Speculum Artis Naturae c. kötetben.



Az alkímiai átalakulás fokozatai mint lépcsőfokok (S. Michelspacher: Cabala. Spiegel der Kunst und Natur, 1616)
• A létrához hasonlóan az ezoterikus ismeretekbe való beavatás jelképe (rlétra). Kazinczy Ferenc szabadkőműves kötényének egyik motívuma. A rfekete lépcső a fekete mágia szimbóluma. • Shakespeare-nél a hatalomra törő politikai felemelkedést jelenti: „Alázat / az ifjú nagyravágyás lépcseje” (Julius Caesar). Yeats Csigalépcső c. alkotásában a reinkarnáció meghaladásának, a nirvánának a szimbóluma (rnirvána). [N. K.]
lepel: rfátyol/lepel
lepke: rpillangó/lepke
létra: A kozmikus fához vagy az oszlophoz hasonlóan az rég és a rföld összekötője; a kozmikus rétegek kapcsolatára utal (rfa, roszlop). A fokozatos felemelkedés, az átértékelés, valamint az egyik szintről a másikra való átmenet, a szellemi út szimbóluma. Világtengely, amelynek mentén leés felfelé irányuló mozgás zajlik. A függőleges rhíd szerepét is betölti, amely az összes világszintet átszeli. A horizontális létrafokok maguk is külön világok: az univerzális létezés fokozatai és szintjei; az életévekkel is megfeleltethetők. A függőleges tengely értelmezhető a minőség és a fejlődés, míg a vízszintes fokok a mennyiség és a felszín megtestesítőiként. A kettős létra a felemelkedés (a tudás megszerzésének lehetősége) és a leereszkedés (az erények, a tudásszintek elsajátítása) eszméjét jelképezi. • A mezopotámiai zikkuratokat, a toronytemplomokat „égi létrának” nevezték



(rBábel tornya, rtemplom). Az anyagi világból a szellemibe való felemelkedést már a sumer írások létra-ideogrammája is felidézte, amely győzelmet, erőt jelent. • Az egyiptomi hagyományban rRé létrája köti össze az eget a földdel, ugyanakkor Nut égistennőnek, minden földi lény szülőanyjának neve is ’létrá’-t jelent. Egy piramisszöveg tanúsága szerint a halott „felmegy az égbe... ahol anyja, Nut van, felhág rajta létra nevénél fogva”. A Halottak Könyve olyan létrát említ, amely lehetővé teszi az istenek látását: „A létra az ég és az istenek között van.” • Az ún. filozofikus létra egyike a perzsa ezoterikus tanítás szimbólumainak: hét plusz egy foka van. Mindegyik foka más-más fémből készül, s a Nappal, a Holddal és a planétákkal áll kapcsolatban. • A római Mithrasz-kultusz beavatási rítusaiban a létra hét foka a misztikus felemelkedést, a szellemi állapotok hierarchiáját szimbolizálta (rMitra/Mithrasz). (A fokok itt is, mint a perzsáknál, fémből készültek: az első ólomból volt és a Szaturnusz bolygónak felelt meg. A második ón és a Vénusz, a harmadik bronz és a Jupiter, a negyedik vas és a Merkúr szimbóluma, az ötödik ötvözött és a Marsnak, a hatodik ezüst és a Holdnak, a hetedik pedig arany és a Napnak felelt meg. A nyolcadik fok az állócsillagok egével azonosítható.) Az ókori asztrológiai tan szerint az emberi tulajdonságokat fokozatosan felvevő lélek a bolygók létráján ereszkedik le a földre, s eközben minden bolygótól egyegy, a bolygóra jellemző tulajdonságot kap (rcsillag/bolygó). • Az iszlámban Mohamed elragadtatásának szimbóluma. Mialatt Gábriel arkangyal a prófétát az égbe ragadta, egy létra jelent meg. • A szibériai sámánok létrája (mint a sámánfa) az ég és a föld közötti kapcsolatot szimbolizálta (rsámán/táltos). Az ég és föld között az égi rétegeken közlekedő sámánok így hívják szellem-segítőiket: „Kiáltásomra közelgő / tizenöt létrafokon lépdelő / tizenhatodik égben játszódó / Atyaisten tisztajányai!” (Sámándob avatása, altaji teleut sámán/kám éneke). • A Bibliában Jákob történetében szerepel: „egy létra volt a földre állítva, s a hegye az eget érte. S lám, Isten angyalai le- és feljártak rajta. Íme az Úr fölötte állt” (Ter 28,12–13).



Jákob álma (1421, Lőcse, Szt. Jakab-templom).
Jákob létrája a menny kapujának helyét jelzi. Biztosítja az ember és Isten közötti kapcsolatot, a földről az égbe jutás lehetőségét; kifejezi a tudatos embert, aki képes felfogni az isteni kinyilatkoztatást a bölcsesség és a hit erejével. A létrán az egyes fokoknak, vagyis a felsőbb létállapotoknak az angyalok felelnek meg. A létra az alvilágba való leereszkedéshez és a keresztről való leemeléshez is kapcsolódik (rkereszt). A kereszthez támasztott létra a kínhalál és a megváltás jele.
Levétel a keresztről (miniatúra, Pray-kódex, XII. sz. vége, Bp., OSZK).
Krisztus keresztáldozatának önkéntes jelképe Giovanni Bartolommeo Cristiani képén.



G. B. Cristiani: Krisztus létrán a keresztre megy (XIV. sz. utolsó negyede, Esztergom, Ker. Múz.).
• Az egyházatyáknál a lelki gyakorlatoknak a fokozatosság elvét követve kell haladni, miként a létra fokai mutatják. A mennyország létrája c. könyv (VI. sz.) a lelki fejlődés fokozatait írja le. Az erénylétrán, az ördöggel vívott harc után juthattak fel a hívek Jézushoz.
Ióannész Tész Klimakosz létrája/A mennyország létrája (XII. sz. második fele, Sínai-hegy, Szt. Katalin-kolostor).
A ciszterciták és a karthauziak kolostor-elnevezéseikben (Scala Dei) az Istenhez való felemelkedés szándékát jelzik. Clairvaux-i Szt. Bernát szerint rSzűz Mária, az ember és az Isten közötti legfőbb közvetítő az „égbe vezető



létra”. A rhét szabad művészet szimbólumaként a hétfokú létra a szellemi felemelkedés képzeletbeli támasza. • A kabbalizmusban a létra két függőleges oszlopát megfeleltették a rtudás fája dualitásának és a szefirot-fa jobb és bal oszlopának (rszefirá/szefirot). • A szabadkőműves létra a beavatott lelki fejlődésére utal. • A pszichoanalízis szerint a létrán járás a nemi aktussal feleltethető meg. Weöres Sándor a misztikus hagyománynak megfelelően az egyéni belső fejlődés szimbólumaként említi: „Alattad a föld, fölötted az ég, benned a létra” (A teljesség felé). rlépcső [N. K.]
levegő: A négy elem egyike, a tűzzel együtt az aktív, szellemi, maszkulin pólus (relemek). A rföld és az rég közötti kapcsolat biztosítója. A fény, a szabadság, a színek, az illatok, a kozmikus kapcsolatok jelképe. A szélhez és a lehelet képzetéhez kapcsolják, így az élet princípiuma, és az éltető szellem szimbóluma (rlehelet/lélegzet). Egyes kozmogóniák szerint az első elem: az összepréselt, sűrű levegőből keletkezett a rtűz, amelyből azután a többi elem származott.
Hendrik Goltzius: A Levegő (A négy elem c. sorozatból, 1586, Bp., Szépm. Múz.).
• Az egyiptomi mitológiában Su, a levegő istene szüli az eget és a földet. • Kínában a kinyíló és becsukódó égi rkapu formájában jelenik meg az éltető lélegzés (rfújtató). • Az óind szél- és levegőisten, Váju, a kozmikus lehelet megtestesítője az első ember, Purusa lélegzetéből született (rkozmikus ember). A rudrák, a levegő élőlényei teremtik meg a tér irányait nyilaikkal. • A görögök elképzelése szerint a levegő felsőbb rétege, az aithér Zeusz



lakhelye, míg az alsóbb rétegek Héra és Pallasz Athéné lakóhelyéül szolgálnak. • A bibliai teremtéstörténetben a levegő Isten lelke, amely a vizek felett lebegett, és megteremtette a világot (Ter 1,2). A levegő ebben az értelemben Isten Igéjének emanációja. • Az ezoterikában a levegő a tűz és a víz közötti közvetítő, az egyetemes lélek szimbóluma. A prima materia egyik neve (rősanyag). • Hölderlin Az Éterhez c. versében égi adomány: „Zúgva tolong-ömlik örökös bőséged egéből / lelketadó levegőnk.” Az illatokhoz kapcsolódva a levegő az emlékek és a nosztalgia szimbóluma. rszél [K. J.]
Leviatán: A Bibliából ismert tengeri szörny (Jób könyve, Zsoltárok könyve). Behemót, a vízilóként ábrázolt szárazföldi szörny párja, vízi megfelelője (rvíziló). Az ősszörnyek egyike: már a teremtés előtt létezett. Agyarai szörnyűségesek, tüzet okád, s amerre jár, felforr a tenger (Jób 40,15–41,26). A Jahve-mítoszok szörnyei (Leviatán, Behemót, Ráháb, Tannin), amelyeket a zsidó hagyomány nem különböztet meg élesen, visszavezethetők a Baál-mítoszok Lótan kígyójára. Közös bennük, hogy a kor ellenséges hatalmait, vagy átvitt értelemben a romlás erőit szimbolizálják; az ugariti mítoszokból ismert kánaáni mitológia szereplői, s Jahve harcban győzte le őket. Leviatán figurája bizonyos vonásaiban bálnára, más vonásaiban krokodilra emlékeztet (rbálna, rkrokodil, rsárkány). • Politikai és filozófiai esszékben az abszolutista államot szimbolizálja, amely Istennel kíván rivalizálni; valamint az abszolút törvényt, amely élet-halál uraként tornyosul minden teremtmény fölé. Ez az államkoncepció Thomas Hobbestól (Leviatán, avagy az egyházi és a világi állam anyaga, formája és hatalma) származik. Blake Jób könyvét
illusztráló rézmetszetén a Földet jelképező, kettéosztott kör egyik felén a szárazföldi Behemót, egy víziló, másik felén pedig egy tengeri sárkány, azaz a Leviatán áll.



William Blake: Behemót és Leviatán (1825, London, British Museum).
rkígyó, róceán [K. G.]
liba/lúd: Mindkét vízimadár ambivalens szimbólum: általában szoláris, mert azt tartják, hogy vonulásakor a Napot követi, de lunáris jelleggel is felruházzák. • Az észak-ázsiai népeknél közvetítő ég és föld között; a sámánok révületükben gyakran érzik lúdnak magukat. • A kelta mítoszokban háborút jelent, a harci istenségek attribútuma. • Kínában és Japánban a daruhoz hasonlóan férfiasságot jelent; a janggal és a Nappal azonosul (rdaru). Ugyanakkor az őszi Holddal, a hitvesi boldogsággal is kapcsolatban áll. Jelezhet fényt, inspirációt, gyorsan közeledő híreket, az évszakok váltakozását, az őszt és a szeleket. • Egyiptomban a világtojás tojója, a teremtésmítoszok szereplője. Ő a „Nagy Gágogó”, aki magában hordozta a Napot, az Amon-Rét tartalmazó tojást (rtojás). A földisten attribútuma is lehet. rÍzisz, rOzirisz/Szarapisz és rHórusz emblémáin egyaránt szerepel; Ízisz áldozati állata. • A görög-római hagyományban rHéra/Juno attribútuma; a házassághoz, elsősorban a feleséghez kapcsolják. Összefüggésben áll a szoláris Apollónnal, a hírvivő Hermésszel, a hadisten Arésszal és Aphroditéval, valamint Erósszal, a szerelem istenével.



Aphrodité a lúd hátán (vázakép, Kr. e. V. sz., London, British Museum).
Azt tartották, hogy a házilúd húsa növeli a szerelmi vágyat. Ezáltal lett a nemzés fallikus istenének, Priaposznak is attribútuma. Rómában ébersége miatt tisztelik. Egy legenda szerint Juno libái mentették meg a Capitoliumot a gallok támadásaitól; az istennőnek hálából a Juno Moneta (’figyelmeztető Juno’) -templomot emelték. • A kereszténységben is fennmaradt az ’éberség, elővigyázatosság’ jelentése. A szentek közül Szt. Márton attribútuma, mivel libagágogás jelezte a tours-iaknak a püspökké választott szent rejtekhelyét. Egy középkori bestiárium szerint a liba az óvatos, a szürke vadlúd az ájtatos ember, aki távol marad a világ zajától, és a bűnbánat színeit ölti magára. A rróka, azaz az ördög által elrabolt liba az elkárhozott lélek szimbóluma. rmadár, rszárny [K. Zs.]
Liber: rDionüszosz-Bakkhosz/Liber-Bacchus
lidércek: rmocsár, rördögök/démonok
lila: A mértékletesség színe. Egyenlő távolságra van a pirostól és a kéktől, a világosságtól és a sötétségtől. Egyensúly föld és ég között (a hajnali és az esti ég színe), az értelem és a csalétek, a vágy és az ész, a szerelem és a bölcsesség között. Jelenthet intelligenciát, tudást, vallási áhítatot, szentséget, józanságot, alázatosságot, bűnbánatot, fájdalmat, nosztalgiát, gyászt, bánatot; jelképezheti az öregkort. • A rómaiaknál Jupiterhez kapcsolódik (rZeusz/Jupiter). • A kereszténységben a papi törvények, az autoritás, az igazság, a böjt, a szomorúság és a várakozás kifejezője; Bűnbánó Szt. Mária Magdolnának és Krisztus ruhájának a színe (id. Dirk Bouts: Krisztus elfogatása, 1460, München, Alte Pinakothek). Passió



szimbólum; a középkori ábrázolásokon Jézus a Golgotára menet látható lila öltözetben (Bosch: A keresztvitel, 1515–1516, Gent, Musée des BeauxArts). A papság a nagyböjt és az advent ideje alatt lila ruhát ölt, nagyböjtben az oltárokat és feszületeket lila leplekkel takarják le (rfátyol/lepel). rametiszt, rbíbor [P. E.]
liliom: Mérsékelt égövi, hosszú szárú, tölcsér formájú, illatos virágzatú növény. A tisztaság, az ártatlanság és a fény jelképe, ugyanakkor erotikus jelentése is ismert. • Egy kínai legenda szerint az egyik császári feleség lába nyomán liliomok nyíltak, innen ered az „arany liliom” elnevezés, amelyet később az elkötözött, a női szépséget jelképező kicsiny lábfejre használtak (rláb/lábnyom). A kardliliomnak, amely elfogyasztva meghosszabbítja az életet, szelleműző hatást tulajdonítottak. • A görög mitológiában a Héraklészt tápláló Héra tejéből született, ezért rHéra/Juno és a szűz rArtemisz/Diana virága. A görög mitológiából indul szimbolikájának egy más irányú értelmezése is. Eszerint az alvilág jelképe: Perszephoné (rPerszephoné/Proserpina) liliomot szedett, amikor Hadész föld alatti királyságába ragadta (raszphodélosz). Ebben az értelemben fordul elő az Aeneisben is: „Jertek, legyen itt liliom, tele kézzel [...] hogy lelkét e hiú végtisztesség adománya, / némileg, engesztelje” (VI. 883–886). • A zsidó és keresztény szimbolikában az Istenben való bizalom és Júda törzsének jele. A Bibliában megjelenő liliom különböző vadvirágok gyűjtőneve (nárcisz, tulipán, rnőszirom/írisz, gyöngyvirág stb.). A világ bűnei között megőrzött tisztaság, a kiválasztottság képe, az Énekek énekében a vőlegény így nevezi választottját: „mint a bogáncs között a liliom” (Én 2,2). A hit, a gondviselésnek való engedelmeskedés kifejezője: „Nézzétek a mezők liliomait, hogyan nőnek: nem fáradoznak, nem szőnek-fonnak, mégis, mondom nektek, még Salamon sem volt dicsősége teljében úgy felöltözve, mint egy ezek közül” (Mt 6,28–30). A keresztény ikonográfiában elsősorban rSzűz Mária virága (az egyenes szár Mária isteni elméje, a függő levelek alázatossága, a fehérség pedig a Szűz tisztasága). A Van Eyck testvérek genti oltárán Mária koronáját piros rózsák és rfehér liliomok díszítik (1426–1432, Szt. Bavo).



Jakob Adam: „Szűzeknek Szent Szűze” (illusztráció, Cserey Farkas: Loretói litánia, 1772, Bp., Szilárdfy Z. gyűjteménye).
Az rAngyali üdvözlet ábrázolásain Gábriel kezében vagy egy vázában látható (pl. Simone Martini: Angyali üdvözlet, 1335, Firenze, Uffizi). Az ítélkező Krisztust egyik oldalán karddal, a másikon liliommal jelenítik meg; a liliom a kegyelmet fejezi ki (pl. Hans Memling Utolsó ítélet-oltárán, 1471, Gdansk, Muzeum Pomorskie). A szűz szentek attribútuma; az ábrázolásokon gyakran a gyermek Jézus nyújtja át pl. Sienai Szt. Katalinnak, Assisi Szt. Ferencnek, Szt. Klárának. A magyar szentek közül Árpád-házi Szt. Margitot, valamint Szt. Imre herceget ábrázolják kezében fehér liliommal (pl. a győri Szent Ignác-templom Patrona Hungariae és a magyar szentek c. mellékoltárképe, 1642). Bod Péternél a liliomolaj „jegyzi a Krisztusnak jó illatú, hathatós Tudományát, a’mellyel meg-Éleszti a maga Ecclesiáját nyomorúságiban” (Szent Irás’ értelmére vezérlő magyar
leksikon, 1746). • A magyar Anjou-királyok heraldikai szimbóluma, a magyar országalmán is látható ez a díszítés (ralma/almafa). A francia királyok fleur-de-lis-emblémája – amelyet a keresztséget felvevő Chlodvig választott jelképül – Szűz Mária tisztaságára és királynéi mivoltára utal. Jean d’Evreux Szűz Máriát és a gyermek Jézust ábrázoló ezüstszobrán Mária kezében stilizált liliomban végződő rjogar látható, a keresztségben nyert francia uralkodói hatalom jeleként (1324–1339, Párizs, Louvre). A vörös liliom Firenze jelképe. • William Blake A liliom c. versében a tüskés rrózsa ellentéteként az ártatlanságot, a tiszta szerelmet fejezi ki. Angelo de Guberratis A növények mitológiájában azt írja, hogy a liliom



rAphrodité/Venus és a szatírok attribútuma. Huysmans A székesegyház c. regényében a virág édes és erős illata révén érzéki, erotikus jelentést hordoz. A tűzliliom E. T. A. Hoffmann Az arany virágcserép c. művében a vágyott teljesség képeként jelenik meg. • A magyar népköltészetben és népművészetben a keresztény hagyományhoz kapcsolódóan a tisztaság, az ártatlanság, a szüzesség jelképe. Ez jelenik meg a költészetben is, pl. Vörösmarty Mihály Szép Ilonka c. versében: „Hervadása líliomhullás volt.” Gárdonyi Géza Isten rabjai c. regényében Árpád-házi Szt. Margit szimbóluma. rvirág [P. E.]
Lilith: Eredetileg ősi sémi termékenységistennő. Az Ószövetségben (Iz 34,14) és később a varázskönyvekben is gyakran szereplő női démon. A Jób 18,15 szerint a gonosz sátrában tanyázik. A talmudista irodalomban éjjeli szellem. • A kabbalisztikus hagyományban Lilith annak a nőnek a neve, akit Isten rÉva előtt, Ádámmal együtt a földből teremtett (rÁdám). (Goethe Faustjának Walpurgis-éjében is ilyen értelemben szerepel.) Más tradíció szerint az első Éva: rKáin és rÁbel az ő birtoklásán vitatkoztak össze. Mivel Ádámtól függetlenül jött a világra, nem volt rokoni kapcsolatban egyikőjükkel sem. Lilith Éva ellenségévé, a törvényen kívüli kapcsolatok kezdeményezőjévé válik. Mint helyéről kiszorított és elhagyott asszony, a családellenes gyűlölet megszemélyesítője. • Modern értelmezésben a tudattalanhoz, a sötét ösztönökhöz (libido) társítják. Thomas Mann A varázshegyében Settembrini Mme Chauchat-t nevezi Lilithnek, azaz a fiatal férfiak megrontójának. [P. I.]
linga: rháromszög, rjantra, rfallosz, rSíva
líra/lant: Pengetős, húros rhangszerek. • A lant Kínában az uralkodók és a papok közötti egyetértést, a barátságot, valamint a házastársi boldogságot fejezte ki. A tudás négy szimbólumának egyike. • Indiában a művészetek és a zene istennőjének, Szaraszvatinak emblémája. • A görög mitológia szerint az első lírát rHermész/Mercurius készítette egy teknősbéka páncéljából, majd engesztelésül átadta Apollónnak, akinek attribútumává vált (Homéroszi III., Hermész-himnusz, 29–59).



Apollón libációt önt (külix [ivótál] képe, Kr. e. 470, Delphoi Múzeum).
A mítoszokban az apollóni művészet magasabbrendűségét a líra diadala jelzi a szatírok fuvolája felett (Ovid., Met., VI. 383–400) (rfuvola/furulya/síp, rszatüroszok/faunusok). E hangszer Erató, a szerelmi költészet múzsája, Terpszikhoré, a rzene és a tánc múzsája, valamint a delfinen ülő rArión attribútuma, később pedig magának a költészetnek az elnevezése lett. rAmphión hangszerének hangjaival építette fel Thébait (Apollod., Mit., III. 5,5). rOrpheusz története a harmóniát, a természeti erők megbékélését is szimbolizálja; ebben a jelentésben Erósz és Harmónia attribútuma is lehet. • Az ókeresztény szimbolikában a hangszerét pengető Orpheusz Krisztus-jelképként szerepelt.



Keresztény Orpheusz a vadállatok között (jeruzsálemi sírkápolna mozaikja, V. sz., Isztambul, Régészeti Múzeum).
A zene által megszelídült vadállatok azok az emberi szenvedélyek, amelyeken Krisztus diadalmaskodik. Felidézi a mennyei szövetségben való aktív részvételt, mivel a zene, a harmónia Isten tökéletességének igazolása. A püthagoreus hagyomány nyomán a héthúrú líra a kozmikus harmónia szimbóluma. Húrjainak száma a világegyetem számharmóniáját adja, maga a mikrokozmosz, amely a makrokozmosz megfelelője. A heptachord a bolygószférák harmóniájának, a rhét húr a hét bolygónak felel meg. Amikor húrjainak számát tizenkettőre egészítették ki, akkor a tizenkét állatövi jeggyel feleltették meg. Proklosz szerint a tetrachord négy húrja a négy elem (relemek). Isten tökéletességének, a Paradicsom összhangjának hirdetésére az angyalok zenekarában is megszólal. • A lant Európában a XVI. sz.-tól terjedt el arab hatásra, és a későbbiekben átvette a lírához kötődő jelentéseket. A művészetben a szerelmesek ismert attribútuma, pl. id. Pieter Brueghel A halál diadala c. képén a szerelmespárt lanttal és kottával a kezükben ábrázolja, miközben a halál viola da bracción kíséri őket (1560–1564 k., Madrid, Prado). A reneszánsz festészetben az antik hagyomány nyomán a líra vagy a lant Apollón (pl. Mantegna Parnasszus c. festményén, 1497 k., Párizs, Louvre), valamint a Zene, a Hallás és Polühümnia hangszere (pl. Giorgione: Koncert a szabadban, 1510 k., Párizs, Louvre). Nicolas Poussin Orpheusz és Eurüdiké c. festményén a mitikus zenész kezében látható (1649–1651, Párizs, Louvre). Az antik mítosz nyomán Gluck Orfeo ed Euridice c. operájában a hős a Tartaroszban hangszerével és énekével békíti meg az ellene támadó alvilági erőket. Csendéleteken az elpattant húr a viszályt, a diszharmóniát, a lanton való játék pedig a kellemes időtöltést, a baráti társaság összhangját jelenti, pl. a XVII. sz.-i nyugat-európai festészetben (Vermeer: Lanton játszó nő ablak mellett, 1662–1663). A négy vérmérsékletet megjelenítő figura közül Cesare Ripa Iconologiája szerint a finom lelkű szangvinikus alkat kedveli a szerelmet, a művészeteket és a jó bort. Lantot penget, miközben lábánál egy kecske szőlőt falatozik.



Giuseppe Cesari nyomán: A Szangvinikus (Cesare Ripa: Iconologia, 1630).
• Tinódi Lantos Sebestyén címerén is szerepel, itt a kard a vitézséget, a lant a költészetet fejezi ki. Ugyanebben az értelemben szerepel Petőfi Arany Jánoshoz és Arany Letészem a lantot c. versében. [B. B.]
ló: Már az őskori barlangfestményeken is ábrázolták; legősibb jelentései a fénnyel és a vízzel kapcsolatosak. A kanca elsősorban az anyaistenség, a khthonikus erő, a föld termékenységének szimbóluma. A csődör szoláris jellegű, vagy a víz maszkulin szimbolikájához (rfolyó) kapcsolódik, mivel félkör alakú patanyomát a Hold vízre ható erejével hozták összefüggésbe. • A babiloni kultúrában rMarduk napisten szekerét húzza; a fény világához tartozik. • Kínában a jang, a menny, a tűz, a Nap, a Dél állata; a sztyeppére is utal. A szoláris, kozmikus ló a földet kifejező rtehén ellentétpárja; de amikor a mennyei sárkánnyal ábrázolják együtt, a ló föld-szimbólum (rsárkány). A kitartás, a sebesség, a szerencse kifejezője; maszkulin jelképként a termékenyítő erő, az uralkodói hatalom megtestesítője. • A bráhmanizmusban a fénylő istenek jelképe, elsősorban a Napé, amely fehér ló alakját öltötte (Aitaréja-bráhmaná, VI,35). A Brihadáranjaka
upanisadban kozmikus szimbólum: „az év az áldozati ló egész teste; háta az Ég, hasa a Levegő, szügye a Föld, oldalai az égtájak, bordái a mellékégtájak, végtagjai az évszakok” (I.1). A lóáldozat a legjelentősebb állatáldozat: „Így tehát a lóáldozat azonos a Nap melegével” (Brihadáranjaka upanisad, I. 2). Varunát, az óind mitológia kozmikus vizeket teremtő istenét, a világrend őrzőjét ló alakban tisztelték. Visnu utolsó inkarnációját fehér ló alakjában képzelik el, amely megváltást és



békét hoz a földre. • A buddhizmusban a dolgok rejtett természetének, elpusztíthatatlanságának jelképe. rBuddha egy fehér lovon hagyta el otthonát, s indult a nagy Útra. • Japánban az anyaistennő megjelenési formája lehet a fehér kanca, ill. attribútumként koronájának díszítőelemei lófigurák. Az esőistent fekete ló jelképezte. • A perzsa szimbolikában a csődör szoláris hatalom; a szent rtűz, a harcosok osztályának attribútuma. A kanca lunáris, erotikus jelkép; a pusztítás tüzét hordozza a világ végekor. A Mithrasz-kultuszban a napisten szekerét lovak húzzák (rMitra/Mithrasz). • A görög-római mítoszokban szintén kettős szerepben jelenik meg. A rHéliosz/Sol vagy rApollón/Apollo napszekerét húzó ló szoláris jellegű; ez a szekér a Quadriga Solis, a négy ló vontatta napszekér (rszekér/kocsi). Éósz/Aurora küldötteként a hajnalt, a Nap megjelenését jelzi. A mitológia szárnyas lova, rPégaszosz/Pegasus megjelenhet Éósz lovaként, de vízzel kapcsolatos vonásai is hangsúlyosak. A tenger hullámai szorosan kapcsolódnak a ló szimbolikájához (pl. Walter Crane Neptunusz lovai c. festményén a hullámokat lovakként ábrázolta [1892, München, Bayerische Staatsgemaldesammlungen]). A tengeristen kísérői a hippokamposzok, a lótestű, kígyófarkú lények. Egy mítosz szerint a kancává változó Démétér földistennőt a csődör Poszeidón üldözte szerelmével. Az ember- és lótestet egyesítő rkentaurok a test gyarlóságát és a fékezhetetlen szexualitást jelenítik meg. Héraklész nyolcadik hőstette Diomédész emberevő kancáinak megfékezése volt (Apollod. Mit., II. 5.8). A Dionüszosz-kultusz megszállottait az „istenektől meglovagoltaknak” nevezték. A rfehér ló az égi istenségek, a rfekete ló az éj és az alvilági istenségek állata. Az antik sírszobrászatban lélekvezetőként is ábrázolták. Az Iliászban Akhilleusz négy paripát áldoz Patroklosz halotti máglyáján (XXIII. 171). Platónnál a fehér, szárnyas ló a felszálló, halhatatlan lélek szimbóluma, míg a test földhözragadtságát kifejező fekete ló a lélek magasba emelkedésének gátlója (Phaidrosz, 246a–b; 253d–e). Az ókorban a lófej Karthágó jelképe volt. Rómában Mars istennek áldoztak lovat a termékenység biztosítása céljából. • A germán hitvilágban rÓdin/Wotan szent állata, a főisten nyolclábú lovának neve Szleipmir. A valkűrök harci paripái a felhők.



Ódin lova (alskogi kő részlete, IX. sz., Stockholm, Statens Historika Museum).
• A keltáknál szoláris jelképként a férfiasság és a termékenység kifejezője; Epona kancaistennő viszont khthonikus jellegű, s a halottak felett őrködik. Lélekvezetőként és isteni hírvivőként is megjelenik. A fakó színű lódémonok az utazók eltérítői, mocsárba csalói, a halál jelképei. • A szibériai és belső-ázsiai népeknél fontos gazdasági szerepe mellett kultikus jelentőséggel is bírt. A samanizmusban lélekvezető. A „hószín hátasló” (Sámándob avatása, altaji teleut sámán/kám ének) a sámándob rituális neve, amelyet fehér csikó bőréből készítettek, s a sámánutazás legfontosabb eszköze (rdob, rsámán/táltos). A lovasnomád népeknél a sírba helyezett ló, amellyel az elhunyt utolsó útját tette meg, az élet túlvilági folytatását fejezte ki. Lenyúzott bőre magát az állatot jelképezi, a lófej pedig az élet alapelvét hordozza. A lókoponyát varázserejűnek tartották. • A honfoglaló magyarság temetkezési rítusaiban a kaukázusi, a török és a mongol népekhez hasonlóan gyakori volt a lovastemetkezés. A székelyeknél a hadrendben is jelentkező társadalmi rétegződésre utal nemzetségfőik elnevezése: „lófő” székelyek. A magyar népmesékben szereplő csont és bőr gebéből újjászülető, hőst segítő táltosló a földöntúli hatalmak megtestesülése, a táltos egyik formája. A honfoglalás mondai hagyományában rÁrpád magyarjai egy díszesen felszerszámozott lóért cserélték el az új hazát jelképező víz-, föld- és fűadományt. Munkácsy Honfoglalás c. festményén is látható ez a jelképes aktus (1893, Bp., Országház). Anonymusnál tizenkét fehér ló szerepel Árpád fejedelmi küldeményei között (Anonymus: Gesta Hungarorum, 14; 38). • Az iszlámban a ló a boldogság, a gazdagság és a jólét kifejezője. Gyorsasága miatt a négy égtáj szelét is kifejezi. Mohamedet



fehér lovon várják vissza. • A zsidó és keresztény hagyományban szintén megjelenik a ló ’Nap’ jelentése. Júda királyai lószobrokat helyeztek az Úr templomának bejáratához, amelyeket Jozija király a szigorú monoteizmus szellemében eltávolíttatott (2Kir 23,11). Szerepelhet győzelmi szimbólumként: „Bizony meglátogatja a Seregek Ura a nyáját, s megteszi dicsőségének paripájává” (Zak 10,3). Dán harci paripái a katonai erő jelképei (Jer 8,16). A kéjvágy szimbólumaként a házasságtörő hitetlenekre vonatkozik (Jer 5,8), s a hitetlen, bűnös lélek jelképeként is szerepelhet, akit fékkel, kantárral kell kényszeríteni az igaz útra (Zsolt 32,9).
„Incassum repetes data fraena”-embléma (Az eleresztett gyeplő után hiába kapkodsz) (a pannonhalmi apátság ebédlőjének falképe, XVIII. sz.).
Angyalok megjelenési formája is lehet, pl. a Zakariás látomásában szereplő sárga, vörösessárga, fekete és fehér lovakat (Zak 1,8–11) és az Illés prófétát égbe repítő szekeret húzó tüzes lovakat angyallátomásként értelmezik (2Kir 2,11). A Jelenések könyvében szereplő fehér ló az evangélium hirdetője; általa hódítja meg a Megváltó a világot: „Egyszerre egy fehér ló jelent meg. Aki rajta ült, azt Hűségesnek és Igaznak hívták. [...] Az égi seregek fehér lovon kísérik, tiszta fehér patyolatba öltözve” (Jel 19,11–14). A fehér ló a mennyei fenség és tisztaság kifejezője, ezért az angyalokat gyakran ábrázolják fehér lovakon. Az Apokalipszis lovai a barbár népek (fehér ló), a háború (vörös ló), az éhség (fekete ló) és a halál (sárga, fakó ló) szimbolikus figuráit hordozzák (Jel 6,2–8) (rApokalipszis lovasai). Szt. Györgyöt fehér lovon jelenítették meg (rlándzsa, rsárkány). A legendás egyszarvút, Krisztus egyik jelképét általában apró termetű fehér lóként képzelték el, homlokán egy hosszú szarvval (regyszarvú/unicornis). • Janus



Pannonius Siratóének Racacinusról, komornyikjáról c. versében a háború, a harc kifejezője: „Nincsen olyan állat, ó nincs, amely oly sok rosszat okozna / Földön az embernek, mint a szilaj paripa. / Vívja a harcot a ló, mely dúlja, tarolja a népet.” Swift regényének, a Gulliver utazásainak negyedik részében a lovak a jehukkal, az állati sorban élő emberekkel szemben a felsőbbrendűség kifejezői: „Mindvégig csodáltam az itt lakók erejét, nemes magatartását és ügyességét; ily rokonszenves lényekben az erények szerencsés találkozása a legnagyobb tiszteletre gerjesztett” (Utazás a nyihahák országába). William Blake szintén a ráció, az ész szimbólumának tekinti, Paul Valéry pedig a szépség megtestesülésének írja le: „...elegancia és szigorúság kapcsolódnak össze ebben a csodálatos állatban.” Peter Shaffer Equus c. művében a szépség, a tökéletesség, az Isten jelképe a ló. Ugyanakkor a fiatalság féktelenségét, a vágyakat is kifejezi. A lovaglás már az antikvitásban is erotikus jelkép, pl. Anakreón Egy leányhoz (Thrák csikó...) c. versében vagy García Lorca Hűtlen asszony románca c.
művében. • A magyar irodalomban Ady költészetében a halál szimbóluma, pl. Az én koporsó-paripám és A Halál lovai c. versekben: „Nesztelen,
gyilkos paripák / S árnyék-lovagok hátukon.” A magyarság jelképe is lehet: „Ha láttok a magyar Mezőn / Véres, tajtékos, pányvás ménet: / Vágjátok el a kötelét, / Mert lélek az, bús magyar lélek” (Lelkek a pányván). Tornyai János Bús magyar sors, önéletrajz c. festményén is ebben az értelemben szerepel (1910, Hódmezővásárhely, Tornyai János Múz.). Huszárik Zoltán Elégia c. filmjében a ló halála emberi modellként a tragikus, embertelen pusztulásra emlékeztet. • A pszichoanalízisben a tudattalan, a nem emberi pszichikum, a vágy, az idő kifejezője. A fehér ló az ellenőrzött ösztönök, a fekete ló a mágikus, homályos erők állata. rállat/állatok [Ú. E.]
Loreley: rsellő
lótusz: Kerek levelű vízinövény, spirális sziromfelépítésű virágai fehérek vagy rózsaszínek. A keleti kultúrák egyik legfontosabb szimbóluma (Nyugaton a rliliom és a rrózsa hordoz hasonló jelentést). Az ősvizeken megszülető lótusz az élet első megjelenése, maga a káosz vizeiből kiemelkedő kozmosz (róceán). A Nap melegének és a vizeknek a teremtménye; egyszerre szoláris és lunáris szimbólum, egyesíti a szellemet és az anyagot, a tüzet és a vizet, a hímet és a nőt. A lótusz az androgün, az önmagában létező (randrogün/hermafrodita). Az isteni születés szépségét,



tökéletességét reprezentálja; tisztán emelkedik ki a sáros vizekből. Magában hordoz minden lehetőséget. Termékenység-szimbólum, mivel szétszóródott magjaiból számos új növény jön létre. Mocsári növényláncot alkotva a zabolátlan nemiség jelképe. A lótusz két virága, amely egyetlen szárból hajt ki, a házastársi harmónia szimbóluma. Mivel gyümölcse, levelei és virágai rkör alakúak, a létezés örök körforgását jelenti. A rügy, a kinyílt virág és a magok egy időben láthatók rajta, ezáltal kifejezi a múlt, a jelen és a jövő összekapcsolódását. Köldökzsinór, amely az embert az eredethez köti (rköldökzsinór). • Az egyiptomi világteremtés-mítoszban a rNap jelképe, a Napgyermek szülője. Hórusznak szentelték, akinek négy fia egy-egy lótuszon áll Ozirisz előtt (rHórusz). Amon-Réhez kapcsolódva szoláris, ha viszont Hathor tartja, lunáris szimbólum. rÍzisz attribútumaként a női teremtő erő jelképe. A Felső-Nílus emblémája; a királyi hatalom, az újjászületés és a halhatatlanság virága. Az egyiptomiak számára a rkék lótusz a legszentebb, mert az isteni lét illatát árasztja. • Indiában szintén fontos szimbólum. A szív, a központ jelképe (Cshándógja upanisad, VIII. 1). Az indiai mitikus geográfiában a Földre utal. Négy kehelylevele a négy égtáj. A virág közepén levő termő a szent Méru hegyet jelenti, amely mind a hinduizmus, mind a buddhizmus szerint a világ közepe (rhegy). A hinduknál rVisnu attribútuma. A hindu mítoszok szerint két világkorszak között Visnu az ősóceán felszínén a kozmikus kígyón pihen, köldökén egy lótusszal, amelynek kinyílt szirmaiból Brahmá emelkedik ki (rbráhman/Brahmá). A lótusz szára a világtengely. Brahmá lótuszból születik, és ez a lótusz egyúttal trónja is. Lótuszon áll Szaraszvati, a hinduk zene-, költészet- és művészetistennője, lábát körbefonják a duzzadó bimbójú virágok. A templom küszöbén lévő lótusz az istenség lakóhelyét, a tisztaság állapotát és a hívőtől elvárt nyugalmat fejezi ki. rBuddha és Avalókitésvara/Kuan-jin bódhiszattva attribútuma, akiket egy kinyílt lótuszon trónolva is ábrázoltak. A szellemi virágzásra, a bölcsességre és a nirvánára is utal (rnirvána). A tantrikus ikonográfiában a csakra-jelek alapmotívuma (rcsakra). • Kínában szintén a szellemi kibontakozást, a tisztaságot és a termékenységet jelenti; kifejezi a jin és a jang egységét. Több kínai szervezet és társaság fedőneve a történelem folyamán. A kínai gáláns költészet a női nemi szerv kifejezésére használja; így emlegették a kurtizánokat is. Az évszak-ábrázolásokon a lótusz és a kócsag a nyár jelképe (révszakok). A japán irodalomban az erkölcsi tisztaságát megőrző ember jelképe, aki a szennyes vizekkel körülvéve, vagyis a társadalomban



is tiszta, érintetlen tud maradni, anélkül, hogy visszahúzódnék. • A görögrómai mitológiában rAphrodité/Venus virága. A halált és az újjászületést, valamint a természet reprodukáló erejét jelképező lótusznak a görög-római temetkezési szokásokban és a halottkultuszban is jelentősége volt. • Adynál a lótusz-szimbólum keleti hagyománya jelenik meg; a tisztaság, az eszményi szépség és jóság kifejezője: „Vén, bűnös, mély lelkembôl néha / Csodálatos forróság buzog, [...] S íme, kinyílnak hirtelen / Csúf tükrén a fehér lótuszok” (A fehér lótuszok). rvirág [K. J.]
Lucifer: rSátán/Lucifer
Luna: rHold
M
macska: Ragadozó emlős; a házimacska a macskafélék kisebb testű tagja. Szimbolikája sokrétű, pozitív és negatív értelemben egyaránt szerepelhet. Annak a képességének köszönhetően, hogy sötétben is jól lát, az éleslátás, a belső látás megtestesítője. Az éjszaka, a titkos tudás állata. Alapvetően feminin, lunáris természetűnek tekintik. • Az ősi Kínában elsősorban jótékony állat, mivel a gabonát elpusztító egér ellensége, így az embert megsegítő hatalom jelképe; ám megjelenhet a rontó hatalmak és a jin állataként is. • Egyiptomban különösen mély tisztelettel övezték. Básztet, a szerelem és a termékenység istennője macska képében jelenik meg, így az állat az áldás, a védelem és az anyaság jelképe.



Macska, Básztet istennő szent állata (Kr. e. 600 k., München, Staatliche Sammlung, Agyptische Kunst).
A sötétség kígyójának, Apóphisznak a legyőzője (Ré mint „Nagy Kandúr”). Egyike azoknak az állatoknak, amelyeket mumifikáltak. • A kereszténység általában negatív vonásait emeli ki; a lustaság, a kéjvágy kifejezője. A rfekete macska a démoni erők, a szerencsétlenség, a halál, a Sátán megtestesítője. Ezért szerepel bájoló szertartások során és boszorkányok kíséretében (rboszorkány, rördögök/démonok). • A nyugati kultúrában erotikus szimbólum, legyen szó akár nősténymacskáról, akár kandúrról. Testének hajlékonysága, kígyózó mozgása, puha, nesztelen járása miatt a női testre is emlékeztet. Ambivalens, kiszámíthatatlan és megismerhetetlen, démoni természete (a doromboló macska, amely hirtelen kiereszti a karmait) a női lélekre utal: „mikor átcsap kezembe villamos / tested szikrázó lüktetése, / a kedvesemet látom. A szeme, / mint a tied, gyönyörű állat” (Baudelaire: A macska). Mint a megismerhetetlen titkok és megmagyarázhatatlan mélységek ismerője, gyakran társa a tudósok magányának (pl. Baudelaire: A macskák; Arany János: A tudós macskája). Igen összetett a jelentése Bulgakov A Mester és Margarita c. regényében a nagy fekete kandúrnak, Behemótnak, aki Woland (Sátán) kísérőjeként a démoni erőt képviseli, és az átváltozás és a csalás mestere. Weöres Sándor az életerő megtestesítőjeként írja le a macskát: „Állat-lényének deleje / akár őserdő ereje” (Fekete kandúr). rállat/állatok [V. E.]
madár: Az égbe emelkedés, a menny és a föld közti kapcsolattartás, az istenekkel való kommunikálás, a magasabb tudatállapotba való átlépés, a transzcendencia, a lélek és a szellem szimbóluma. Az égi szféra képviselőjeként a khthonikus erőket megszemélyesítő rkígyó ellenfele; míg a kígyót az életfa gyökerénél ábrázolják, a madarat a lombkorona tetején (rfa). Ez a levegő és a tűz egyesülésére utalhat, de ha küzdelmüket jelenítik meg, akkor a szoláris erő és a sötétség harcát fejezi ki. A ragadozó madarak – elsősorban a rsas és a rsólyom – a nap, szél- és viharistenek megtestesítői (pl. rHórusz, rZeusz/Jupiter megjelenési formái). A kozmogonikus mítoszokban a vízimadarak a teremtő erő jelképei (pl. az ősvíz felszínére iszapot, földet felhozó rkacsa, rgólya), ill. a világtojás tojói, kiköltői (pl. az egyiptomi „Nagy Gágogó”, a rliba/lúd; a Kalevala első énekében a réce). Számos eredetmítoszban totemállatként jelenik meg (pl. egyes itáliai népek



totemállata a rharkály, a magyar mondákban a rturul, a különböző indián törzseknél a rholló, a rvarjú, a rbagoly stb. jelenik meg ősként). A dögevő madarak általában negatív jelentésben szerepelnek, a halál pusztító erejét, a démoni hatalmat szimbolizálják (pl. holló, rkeselyű). • A prehisztorikus kor madáremberrajzai a lélek szárnyalására, a varázslók, sámánok transzutazására utalnak. A szibériai sámánok madáröltözetei, tolldíszei az égi szférába való emelkedés, az emberfeletti képességek jelei. A sámánruhák fém madárdíszei a segítőszellemek jelképei (rsámán/táltos).
A nagyszentmiklósi kincs 7. számú korsójának díszítő motívuma egy embert égbe ragadó madár (VII–VIII. sz. k., Bécs, Kunsthistorisches Museum).
• Az egyiptomiak hite szerint a ba, a madár alakban, gyakran emberfejjel ábrázolt lélek a halálkor hagyja el a testet. A lélek fénytermészetét, az üdvözült elhunyt lelkét, az ah lelket madárhieroglifa (bíbic) jelölte. A benumadár rOzirisz/Szarapisz lelkét szimbolizálja, ő a teremtő alapelv, a kozmikus rtojás alkotója (rfőnix, rgém). A fáraó uralkodását védelmező istent szintén rsólyom alakban képzelték el. • Az afrikai művészetben a maszkokon megjelenő madár a hatalom, a termékenység és az élet szimbóluma (rálarc/maszk). • A Közel-Keleten szintén madár alakban jelenítették meg a halottakat, ugyanakkor a ragadozómadár-karmokkal és lábakkal ábrázolt istenek és istennők az égi hatalom pusztító aspektusának kifejezői (pl. rInnin/Istar/Astarta). A sumer/akkád mitológia mitikus madara, az oroszlánfejű, sastestű Anzú madár az istenek és emberek közti közvetítő, negatív és pozitív erőkkel egyaránt felruházott lény. • A perzsa



mitológia csodás madara, Szimurg szintén ambivalens tulajdonságokkal rendelkezik. a sors eszközeként, égi hatalomként jelenik meg; ő a felhő, a Nap, az égzengés megtestesítője. •A bráhmanizmusban a szárnyaló madár az intelligencia szimbóluma: „A gondolat a leggyorsabb madár” (Rig-véda, VI. 9,5). A madarak királya, Garuda rVisnu hátasállata: „Bölcs vagy, szent vagy, hatalmas vagy, sosemmúló madár-király, / és mint a Nap, sugárzó vagy, legfőbb oltalmazónk, urunk” (Mahábhárata, A madárkirály, 7). • A buddhizmusban a madarak röpte a folytonos, csapongó életfolyamat jelképe, amelynek végső célja a rfészek, a rnirvána elérése. • Kínában a legtöbb madár (elsősorban a rkakas, a rdaru, a főnix és a rpáva) szoláris, a jang állata. A hosszú élet és a jó szerencse jelképe. A taoizmusban szintén egy madár, a háromlábú varjú a jang alapelv állata. A Napban él, s a Nagy Triászt, a kozmosz három hatalmát, a Mennyet, a Földet és az Embert szimbolizálja. A halhatatlanság elérését a szárnyalás jelzi, ezért a taoista halhatatlanok jelképe madár is lehet, amely a földi terhektől és a halandóságtól való megszabadulásra utal (rtao). Japánban a teremtő alapelv. • Mind a görögöknél, mind a rómaiaknál ismert volt a ’lélekmadár’ jelentés. Istenek alakváltozataiként és attribútumaiként is gyakran szerepelnek madarak a mítoszokban (pl. Zeusz/Jupiter – sas, rhattyú; Apollón/Apollo holló, hattyú; Pallasz Athéné/Minerva – bagoly). A Sztümphalosz-tó réztollú madarait, a mocsári láz démonait Héraklész győzte le hatodik hőstette során. A görög mitológia madártestű mitikus lényei is démonikus jelentést hordoznak, pl. a rszirének (Hom. Od., XII.166–200) és a rHárpiák (Hésziod. Theog., 267). Az antikvitásban a madarak röptéből és énekéből történő jóslás az égi, isteni üzenet értelmezése volt (Homéroszi III., Hermész-himnusz, 543–549). Arisztophanész Madarak c. komédiájában a madarak ég és föld közötti közvetítői szerepüknél fogva meggátolják az istenek és emberek közti kapcsolatot, s égi hatalomra törnek. Az erősebb jogát mint egyetlen természeti törvényt valló szemlélet képviselői: „Mindaz ami nálatok rút, s törvény sújtja vagy szokás, / Nálunk a madárvilágban szép dolog s dicséretes.” • Róma alapításának mítosza szerint keselyűk jelölték ki Romulust a város építésére (rkeselyű) (Ovidius: Fasti, IV, 809818). Az augurok madarak röptét értelmező jóslatai meghatározó szerepet játszottak a köztársaság kori Róma állami életében. • A kelta hagyományban a madár az istenek és a túlvilág hírnöke (rgólya), ugyanakkor a mágikus erő és a rosszindulat megtestesítője ( rholló). • A skandinávoknál a testtől megszabadult szellem és a bölcsesség szimbóluma.



• Az iszlámban a szellemi tudást és az angyalokat fejezi ki. A muszlim költészetben a szellemi újjászületésre és a lélek halhatatlanságára utal: a lélek úgy tör ki a földi burokból, mint a madár a tojásból. A Koránban a „madár” szó a végzet szinonimája. A rzöld madarak az igaz hitért küzdő mártírok lelkei. Míg az igazhitűek lelkei a paradicsomi életfán ülnek madár alakban, addig a hitetlenek lelkei a prédamadarakba költöznek, s a ragadozó madarak zsákmányai lesznek. •A Bibliában a költöző madarak az Isten szavára hallgató hívek (Jer 8,7). A keresztény hagyományban is megjelenik a madár-lélek. Az általában Szentlelket jelölő rgalamb/gerle az apostolokra és a Paradicsomba jutott lelkekre is utalhat. A Madonna-képeken gyakran ábrázolják a gyermek Jézust kezében madárral, amely a megváltott emberi lelkek szimbóluma (raffaelo:tengelicés Madonna, 1507, Firenze, Uffizi). A tengelice Krisztus eljövendő szenvedését jelzi. A tavasszal visszatérő vándormadarak a feltámadás kifejezői. A madaraknak prédikáló Assisi Szt. Ferenc legendájában a teremtés egésze iránti mély szeretet és a szent spiritualizmusa nyilvánul meg (Giotto: Szent Ferenc prédikál a madaraknak, 1297–1300, Assisi). • A mesebeli rkék madár a boldogság, az emberi vágyak megtestesítője (Maeterlinck: A kék madár). A népköltészetben a szárnyaló madár a szabadság, a kalitkába zárt vagy sebzett szárnyú madár a rabság kifejezője. Hölderlin az égi, isteni szféra közelségében élő madarakat a boldogság jelképeiként említi: „Éter gyermekei, boldog madarak” (Az Éterhez). Petőfinél a különböző madarak eltérő költői magatartások megtestesítői (Csalogányok és pacsirták), valamint a jellem különböző aspektusait fejezhetik ki (Három madár). Ady Rettegek az élettől c. versében a madarakhoz fűződő különböző jelentések, a hattyú és a lúd („szent mámor-hattyuk”, „józan” ludak), valamint a holló és a veréb ellentétpárjai jelennek meg. Weöres Sándor Harmadik szimfóniájában az emberi lélek jelképe: „Madárka sír, madárka örül.” rállat/ állatok, rgriff, rszárny, rtoll [Ú. E.]
mag: A csírát és tápanyagot rejtő szaporítószerv a növények regenerációját biztosítja, ezért az élet és halál jelképe; jelenti mind a föld alatti, mind a föld feletti életet. Termékenységi jelentésköre gazdag: számos sokmagvú rgyümölcs/termés a szaporodás és a termékenység jelképe, pl. rgránátalma, ralma/almafa, rnarancs, rfenyőtoboz. Mivel a mag beérése a termésnek vagy magának a növénynek a pusztulását, de egyben újjáéledését is hozza, az újjászületés szimbólumaként a különböző kultúrák meghaló és feltámadó



istenségeinek attribútuma. Fallikus jelkép, a férfiúi teremtő erő kifejezője, amely a női elemben, a földben, a vízben bontakozik ki és terem gyümölcsöt. • Egyiptomban rOzirisz/Szarapisz, a meghaló-feltámadó isten mítoszában szerepel az elpusztuló, de önmagát magjában továbbörökítő növény életével analógiát mutató elem: az isten halála után nemzi fiát, Hóruszt. Plutarkhosz ezt írja Oziriszről: „őserőnek, a teremtés okának, a mag lényegének tartják” (Iszisz és Oszirisz, 33). • Kis-Ázsiában az Adóniszkultusz fontos rituális kelléke volt a magvakkal teleültetett kosár, az ún. rAdónisz-kert. • A hindu mitológia egyik kozmogonikus elképzelése szerint a teremtés a káoszban lévő aranycsírából (hiranja-garbha) ered. A Cshándógja upanisad egyik példázatában a fügemag látszólagos üressége a mindenség létezésének elvét hordozza: „Ebből, amit nem látsz, ebből a finomságból nőtt ki ez a fügefa! Ez a finomság, hidd el, kedvesem, a világ lényege” (VI. 8–16). • A görög mitológiában Démétér (rDémétér/Ceres) gabonaistennő és leánya, Perszephoné (rPerszephoné/Proserpina) történetében mutatkozik meg a természet, a növényvilág évenkénti pusztulása és újjáéledése. Mint a mag, Perszephoné is a téli hónapokat tölti a föld alatt, és tavasszal, a csírázás idején, a növények újrasarjadzásával tér vissza a földre. Ciklikus alvilági tartózkodását a mítosz a Hadésztól kapott gránátalmamagok elfogyasztásával magyarázza. rAphrodité/Venus születéstörténetének egyik változatában a mag fallikus termékenységi jellege jelenik meg: az istennő a kasztrált rUranosz/Uranus tengerbe hullott magjából/vércseppjeiből teremtődött. • A zsidó és keresztény szimbolikában egyaránt fontos jelkép. Az Ószövetségben legtöbbször az utódokra vonatkozik. Onan történetében az ’utód’ jelentés mellett a férfiúi teremtő erő, az ondó szinonimájaként is szerepel: „magját a földre ontotta, nehogy utódot támasszon bátyjának” (Ter 38,9). A tipológiai szimbolizmus Nátán próféta Dávid utódjára, magvára vonatkozó jövendölését („Ha aztán napjaid betelnek és megtérsz atyádhoz, megtartom utánad magvadból származó utódodat és megszilárdítom királyságát” [2Sám 7,12]) Krisztusra vonatkoztatta. A rabbinikus közmondásokban szereplő legkisebb mag, a mustármag az evangéliumokban fontos szimbólum. A növekedés, a terebélyesedés lehetőségét magában rejtő kicsiny mag példázza a Jézus tanításában rejlő erőt, amely Isten egész világra kiterjedő országát valósítja meg (Mk 4,30–32). Lukácsnál a hit erejére utal (Lk 17,6). Dante Isteni Színjátékában „a Mag” a létrehozó okokat jelöli (Paradicsom, II. 120). • Az alkímiai szimbolikában a bölcsek kövét előállító folyamat első lépcsőfokát,



az ősanyagot (prima materia) szimbolizálja (rősanyag). • A magyar költészetben Ady háborús lírájában jelenik meg a mag-szimbólum ’halál és újjászületés’ jelentése. A Mag hó alatt c. versben a háborús pusztulás elől önmagát és hitét menekítő költőt jelképezi, az élet és az értékek átmentésének lehetőségét fejezi ki: „Most tél van s szegény mag-magam / Megnémítva és behavazva / Rendeltetés hitével / őrzöm meg tavaszra, / Igazimnak sarjadásáig.” Szabó Lőrinc „Ez vagy Te!” c. versében, amely a Cshándógja upanisad ún. Svétaketu-párbeszédének költői összegzése, a világ lényegét jelképezi: „Ez a semmi a magban, / ez nő meg fává, ez a láthatatlan: / ez a lélek, a mindenség csirája.” A mag a lényeg, a központ jelképeként számos természet- és társadalomtudományi kifejezésben szerepel (pl. sejtmag, atommag, egy csoport kemény magja). rgyümölcs/termés [Ú. E.]
máglya: A halottak máglyán való elhamvasztásának számos kultúrában (pl. Indiában napjainkig) megjelenő szokása a rtűz megtisztító erejével, kultikus szerepével, a lélek testből való végleges kiszabadításának hitével áll összefüggésben. • Az antikvitásban a földbe temetkezés mellett a halott máglyán való hamvasztása és az urnatemetkezés is elterjedt volt (pl. Patroklosz testének elhamvasztása: Hom. Il., XXIII. 161–228). • A kereszténység tiltotta a halottégetés szokását (768-ban egyházi tilalommal). A máglya a mártírok tűzhalálát és kínzását idézve Szt. Ágnes és Szt. Ágota attribútuma. Az antik, majd a keresztény legendák főnixmadara saját fészkén mint máglyán hamvad el, hogy újjászülethessék (rfőnix). A középkorban és az újkorban a boszorkányok és a hit ellenségeinek tartott népcsoportok (pl. a reconquista idején a mórok, a zsidók), valamint az eretnekként megbélyegzett személyek (pl. Husz János, Jeanne d’Arc, Savonarola, Szervét Mihály, Giordano Bruno) kínhalálának eszköze; esetükben a máglyán maradt hamvak szétszórása a legnagyobb büntetés, a teljes, a feltámadásból kizáró megsemmisítés kifejezője. Hasonlóképpen a totális pusztulásra, az eszmék megsemmisítésére utal a könyvek elégetése (rkönyv/irattekercs). A Savonarola befolyása alatt álló XV. sz. végi Firenzében az ékszerek, a festmények, a díszes edények és ruhák máglyára hordása, az ún. hiúságok elégetése a világi értékek megtagadását és elpusztítását fejezte ki. • Az európai néphagyomány téltemető ünnepeinek tűzrakása, valamint a telet, a halált jelképező bábok elégetése a negatív erők leküzdésének szándékából és az isteneknek szánt tűzáldozat archaikus



képzeteiből eredeztethető (rbaba/bábu). A máglya, mint örömtűz, a Nap erejének megerősítése (pl. a szentivánéji tűzgyújtás, amely szerelmi és tisztító varázslás). • Jelentésköre a tűz szerelmi szimbolikájával is érintkezik: „Szerelmi máglya / Fölgyujtja tán újra a véred” (Ady: Hunyhat a máglya). rhamu, rurna [Ú. E.]
Magna Mater: ranyaistennő, rKübelé, rRhea
mágnes: A fémeket magához vonzó anyag a vonzást, az ellenállhatatlanságot és a rejtélyességet szimbolizálja. Az univerzum mozgását és a benne uralkodó kohéziót, a kozmikus vonzást is kifejezheti. Az arab mesékben megjelenő mágneshegy ezt a jelentést hordozza. • Az egyiptomiaknál a mágnes és a mágnesezett vas Hórusztól származó szent anyag, szemben az egyszerű vassal, amely Széthtől származik, és átkozott. Ha azonban rHórusz szentsége átjárja a vasat a mágnes által, az megtisztul, és segítségével az isten részt vesz az univerzum mozgásainak irányításában. • A mágiában afrodiziákum, talizmánként használt eszköz, a szerelmi csábítás segítője. • Apollinaire Egy szép vörösesszőkéhez c. versében a mágnes az értelem mozgása. rvas [K. Zs.]
mainaszok: rbakkhánsnők/mainaszok
Maitréja: A buddhizmus mahájána ágának egyik központi alakja: az eljövendő rBuddha. A korai irodalom szerint maga Buddha jelölte ki utódjának, s az egyik égben várakozik, amíg sorra kerül. • Későbbi, kínai legendák szerint le-lelátogat a földi világba, eljövendő birodalmába, inkognitóban, egyszerű szerzetesként. Népszerűségét Kínában annak köszönheti, hogy egy eljövendő jobb és békés, gazdag világ jelképe lett a vallási hiedelmekben. Klasszikus szobrai mellett népszerűvé váltak jellegzetes ábrázolásai, a félmeztelen, nagy pocakú szerzetes, a vászonzsákot hordó, kolduló barát figurája (innen kínai elnevezései: ta-tuce ’nagy pocakú’, pu-tai ’vászonzsák’ – ti. amelyben a vándor szerzetes az élelmét hordja). Ostoba vigyora csak bölcsessége álcája; pocakja jólétét jelzi. A nagy pocakú vagy vászonzsákos Mi-lo (a Maitréja név kínai átírása) csont- és fafaragvány vagy porcelánszobrocska formájában igen elterjedt (porcelánplasztikák formájában Európában is). • Weöres Sándor Toccata c. versében a nyugati, platonista szerelemfilozófiához, a kozmikus Erósz



tanhoz kapcsolva a világot átható, irányító alapprincípiumként szerepel: „nevem / Majtréja, Ámor, / Szerelem” (rErósz/Amor/Cupido). [M. P.]
máj és epe: A máj a hasüregben elhelyezkedő, epét (keserű emésztőnedvet) termelő mirigyes szerv. Az ellenséges indulat, a gonosz szándék, a harag szimbóluma. • Az ősi kínai orvostudományban a máj az erő és a merészség, az epehólyag pedig az „ítélethozó bíró” szerve. A máj ’bátorság’ és az epe ’katonai erények’ jelentéséből ered az a szokás, hogy megették a legyőzött ellenség máját, a kardok öntéséhez pedig nyúlepét használtak. • A görög mitológiában rPrométheusz mája az életerő jelképe. Csakúgy, mint a beleket, a májat is használták jóslásra (rbelek). Babilonban és Asszíriában, később pedig a görögöknél és a rómaiaknál az áldozati állat máját az istenek akaratának és a jövő titkainak megismerése céljából vizsgálták. Platón a Timaioszban beszél erről, s a levágott állatok májából való jóslást törvényesnek ítéli (71b–72b); az epét pedig betegségek, gyulladások okozójaként említi (85c). Az az ókori orvosi felfogás, amely az ember lelki alkatát testnedveinek jellegéből, arányaiból vezette le, a sárga epe túlsúlyát a kolerikus, a fekete epéét pedig a melankolikus jellemmel hozta összefüggésbe. • A máj jóslatokban betöltött szerepe az Ószövetségben is megjelenik: „Babilon királya megáll az elágazásnál, a két út elején, hogy jóslatot kérjen: [...] szemügyre veszi a májat” (Ez 21,26). Az élet székhelyeként szerepelhet: „Míg aztán a máját egy nyíl át nem fúrja...” (Péld 7,23), vagyis meg nem hal. Az epe a bűn, az eretnek tudomány jelképe. • Az epe antik hagyomány nyomán a középkori költészetben – a mézzel együtt említve – a szerelem kettősségére, az öröm mellett a bánatra, csalódásra utal: „Mint mézek méze, de / nála nincs epébb epe” (Carmina Burana, Ámor gazda mindenen) (rErósz/Amor/Cupido, rméz). Walter von der Vogelweidénél a csalódottság, a megkeseredettség kifejezője: „a mézben látom én ma már lebegni az epét is” (” jaj, hogy eltünt minden). • Arany Jánosnál az irigység és a harag kifejezője: „Forr epéd, hogy más is márt veled egy tálba” (Toldi, II. 12). [K. J.]
majom: A főemlősök rendjébe tartozó, meleg égöveken őshonos állat. A mozgékonyság és az élénkség, az utánzás és az alantas ösztönök szimbóluma. • Egyiptomban Thot isten, a tudósok védelmezője, az isteni írnok, a teremtő isten, Ptah szavainak lejegyzője, pávián alakban testesül meg. Művész, a virágok, a kertek, az ünnepek barátja, mágus, aki képes a



legmisztikusabb hieroglifák megfejtésére, és egyben az idő ura. • A hindu majomisten, Hanumán, a jóindulat, a nyájasság, a szelídség megtestesítője. Termékenység-szimbólum is: ősi szokás szerint Indiában a meddő asszonyok levetkeznek, és átölelik Hanumán szobrát. • Egy tibeti legenda szerint az őstojásból született majom a tibetiek ősapja, az Ég és a Föld fia. • Kínában többjelentésű szimbólum. Egyrészt a csúnyaság és a csalás jelképe, a néphagyományban a házasságtörőt szimbolizálja. Dél-Kínában viszont tisztelték, templomot is állítottak neki, és az erényeket jelképezte. A kínai színházban ő a bölcs beavatott, aki bohóckodásával valódi természetét rejtegeti. A kínai rállatöv kilencedik állata. A kezében őszibarackkal ábrázolt majom a hosszú élet jelképe (rbarack/őszibarack). A buddhizmusban az ún. Három Esztelen Teremtmény egyike, a mohóság és a kapzsiság jelképe. Ugyanakkor a majomkirály, Szun Vu-kung (’világ hiúságára ráébredt majom’), egy buddhista zarándok társa a buddhizmus szent könyveinek keresésekor (Vu Cseng: Nyugati utazás). A Távol-Keleten Nikkó templomában Jingoro három majma a bölcsesség és a boldogság kifejezője. • A kereszténységben negatív jelentést hordoz: a hiúság, a fényűzés, a léhaság, a rosszindulat, a Gonosz szimbóluma. A középkorban az eretnekséget/bálványimádást, és a pogányságot fejezte ki. Az ember önmaga torz, alantas képét látta benne; a bűnökhöz, elsősorban a kéjvágy és a bujaság allegorikus ábrázolásához kapcsolódott. Majom almával a szájában az ember bűnbeesését jelenti, a reneszánszban azonban ugyanez már az öt érzék egyikét, az Ízlelést szimbolizálta.
Crispijn de Passe: Az Ízlelés (Az öt érzék rézmetszetsorozatból, XVI. sz. vége–XVII. sz. eleje, Bp., Szépm. Múz.).
A három majom befogott szemmel, füllel és orral a bűntől való mentességre utal. • A középkortól a festészet és a szobrászat szimbóluma is imitáló



képessége miatt, mivel a művészetet elsősorban a természet utánzásának tekintették. A szangvinikus jellemmel is összefüggésbe hozták. • Radnóti a bűnös, romlott emberiséggel állítja szembe: „s szégyenleném magam / az emberfaj helyett; / a majmok értenének, / bennük még ép az elme” (Zsivajgó pálmafán). Weöres Sándor Majomország c. versében parodizálva jelenik meg az ember és az emberi lét. Szabó Lőrinc Szun Vu Kung lázadása c. versében a kínai buddhista hagyományból ismert majomkirály a barbár, állatias erő szimbóluma, amely azonban alulmarad Buddhával szemben. Kafka Jelentés az Akadémiának c. novellájában a majomlét ősi, romlatlan állapotot jelöl. • A pszichoanalízisben a tudattalan cselekvések megtestesítője. Álmokban a szemérmetlenség, az érzékiség és a hivalkodás képe. Az álombeli majom az ember megvetendő képe, amely elől az ember menekül. rállat/állatok [K. J.]
mák: Sok magvat rejtő, gömbölyded toktermést hozó növény. Az ranyaistennő szimbóluma, aki egy személyben a sok és az egy. Az éjszakának, a lunáris és éjszakai istenségeknek szentelt növény. A termékenység, az alvás, a feledés kifejezője. • Kínában visszavonulást, pihenést, szépséget, sikert jelent, de a mákony, azaz az ópium, a gonosz erők és a züllöttség jelképe. A Távol-Keleten nemcsak kábítószer készült belőle, hanem éhséget semlegesítő szer is, amellyel gyakran éltek az idős emberek. • Altató hatását már az ókoriak is ismerték. A görögöknél az alvás istenének, Hüpnosznak, az álmok istenének, Morpheusznak és a megszemélyesített éjszakának, Nüxnek az attribútuma (réjszaka). Az alvás periódusát, a természet halálát fejezi ki. Megjeleníti a felejtés és az rálom erejét, amely hatalmába keríti az embereket a halál és az újjászületés közötti időszakban. Vergilius ekképpen említi: „áldozz Orpheusnak mákot, feledésbe merítőt” (Georg., IV. 545). A sokmagvú mák rDémétér/Ceres növényeként a termékenyítő erő kifejezője. Az eleusziszi misztériumokban a föld termékenységét szimbolizálja. • A kereszténységben az alvást, a tudatlanságot, a közönyt jelenti. • Janus Pannonius Az álomhoz c. versében az antik jelentés szerepel: „éjszaka repdesel s elhinted mind e világra / lassan az enyhet adó mákszemeket.” Arany Toldijában szintén az álom jelképe: „Aztán álommézet csókolt ajakára, / Akit mákvirágból gyüjte éjtszakára” (IV. 5). Kosztolányi Dezső Mák c. kötetében fontos szerepet kapnak a halál, az alvás, az álom, a Hold, a méreg (ópium) és az unalom motívumai. rmag [P. I.]



makk: A rtölgyfa termése. Az antik aranykor-elképzelésekben az ősi egyszerűség hordozója, a természet tápláló ajándéka: „Gazdag terhük alatt roskadtak a fák, a hegyoldal / Telve szamócával, szedret kínáltak a bokrok, / Makkot hullattak Jupiter szent fái, a tölgyek” (Ovid. Met., I. 111–113). A kelta és germán hagyományban az élet, a termékenység, a halhatatlanság szimbóluma. Tórnak szentelték, akárcsak a tölgyfát. Falloszszimbólumként a férfiúi termékenységre, bátorságra utal. • A hagyomány szerint Mátyás király vitéz ellenfelének, Wolf Teufel pütteni kapitánynak ajándékozott elismerése jeléül makk alakú ezüstserleget.
Mátyás király makk-serlege (1485, Pitten, Marktgemeinde).
rgyümölcs/termés, rmag [K. Zs.]
malom: Gabonamagvak őrlésére szolgáló kézi kőeszköz, ill. később az őrlő malomkövet a szél, a víz vagy igavonó állatok erejével forgató üzem. A Kr. e. I. ée. közepe táján elterjedő, körmozgású malom az örök visszatérés, a sors, ugyanakkor a bőség szimbóluma. Asztrális megfigyelések alapján az állócsillagok északi sarkpont körüli állandó forgását számos kultúrában kozmikus malomként értelmezték. Az indogermán népeknél a szakadatlanul forgó malomkerék az ismétlődést, a végzetet jelképezte. A malomban való őrlés a női ősmisztériumhoz tartozott (pl. Rómában Vesta istennőhöz kapcsolódott; rHesztia/Vesta). A malomkerék körforgása, az őrlés folyamata erotikus jelentéssel is bírt, már az ókorban a nemi egyesülés szimbóluma volt. • A buddhizmusban a létezés körforgása, a szanszára kifejezője (rkerék). A tibeti hagyomány szerint az imamalom mozgása



kapcsolatot teremt az imádkozó és az univerzumot irányító istenek között. Kínában a meggazdagodás jelképe. • A germán mitológia csodamalma, a Grotti (’őrlő’) Fródi király számára őrli a gazdagságot, békét: „Színaranyat őrlünk, / szerencsét őrlünk [...] barmot bőséggel” (Edda, Őrölő, 5). • A Kalevalában szereplő csodálatos malom, a szampó szintén a bőség forrása, amelyet Ilmarinen kovácsolt „hattyúpihéből, orsó darabkájából, tehéntejből, árpaszemből” (10. ének). Az érte folytatott harc során széttört, azonban tengerbe hullott darabjai partot érve bő termést, termékeny évet biztosítanak: „Ez lészen magja mindennek, / örökké tartó örömnek, / ez lesz szántásunk, vetésünk, ebből támad jó termésünk” (43. ének). Hasonló szerepben jelenik meg a malom a Mindent járó malmocska c. népmesében. • A keresztény szimbolikában a tengerbe vetett malomkő süllyedése Babilon/Róma pusztulásának víziója (Jel 18,21) (rapokalipszis). A gabonaisten malomban történő halálát valló ősi elképzelés a középkorban átlényegített formában Krisztusra vonatkoztatva jelenik meg. Az ún. misztikus malom az oltáriszentség témakörébe tartozó ikonográfiai motívum (rszőlőprés). Az ábrázolásokon a négy evangélista gabonát önt a malom torkába, alul pedig ostyák hullanak egy kehelybe, amelyet az egyházatyák tartanak. Az evangélisták mondatszalagokat tesznek a garatba, amelyeken Krisztusra és az oltáriszentségre vonatkozó bibliai idézetek olvashatók.
Misztikus malom a vézelay-i apátsági templom egyik oszlopfőjén (11201150).
• A költészetben is megjelenik a malomhoz kapcsolódó ’végzet, folytonosság, körforgás’ jelentés. Pl. Háfiz Tavasz c. versében: „A világ



rozoga malom. Nem kezded itt elölről: / ha búza vagy, ha pelyva, a malomkő megőröl.” Balassi a szerelmi szenvedés szimbólumaként említi: „...az szerelem búmra most malommá lett, / Hol mint gabonáját engemet, szolgáját szép Coeliával őrlet” (Kiben az Coelia szerelméért való
gyötrelméről szól, hasonlítván az szerelmet hol malomhoz s hol haranghoz). Arany János Híd-avatás c. balladájában a halál, a pusztulás körforgását jeleníti meg: „Félkörben az öngyilkos tábor / Zúg fel s le, mint malomkerék.” Juhász Gyula Az Isten malmai c. versében idézi fel az örök körfogás kozmikus malmát: „Az Isten malmai / őrölnek csendesen, / Zeng, zúg a végtelenség, / Halál és Szerelem.” Weöres Sándor a malom ’végzet’ jelentését fogalmazza meg: „örökre járó nagy malom / és kereket sosem cserél, / örök a csend, örök az éj, / kereke, jaj, örökkön él” (Fekete malom). rgabona/búza, rkör [Ú. E.]
mandala: A buddhista és hindu meditációs gyakorlat geometrikus ábráinak összefoglaló neve, amelyeknek fő alkotóeleme a rkör és a rnégyzet. Kozmikus szimbólum, kör formája a természet teljességét, a folytonos mozgásban lévő világot, négyszögletes formaeleme ennek a teljességnek az öntudatra ébredését, ugyanakkor a mozdulatlanság és a stabilitás világát idézi föl. A létezés mintája, olyan rendszer, amely az elmélkedés magasabb tudatsíkba emelkedését segíti elő. Középpontja, mint világtengely, a meditáció során átvezet a transzcendens szférába (rközéppont). A világ képe (imago mundi), a szent középbe való behatolás, a totalitás, a mikrokozmosz. Ugyanakkor a kozmikus intelligenciát, az isteni erő központját és az egységbe rendezés elvét is jelképezi. A váltakozó négyzetek az univerzum dualisztikus, de egymást kiegészítő elveit írják le, az egész mandala pedig a lélek vándorútja. Ellenséges behatásoktól mentes, körülhatárolt terület. A négyzet oldalainak négy kapuépítményét ún. kapuőrök, rémisztő figurák őrzik, amelyek egyrészt a tudat védelmezői, másrészt a tudat próbatételeire utalnak (rkapu). A mandalában lévő démonok a legyőzendő fizikai és szenvedélyes erők fenyegető aspektusait szimbolizálják. Ebben az értelemben a beavatási rítusokkal, a labirintusszimbolikával áll összefüggésben (rlabirintus).



Tibeti mandala-ábrázolás.
• A buddhizmusban a transzcendens szféra jelképe, amelynek segítségével a meditáló felülemelkedik a szanszára, a létezések örök láncolatának szintjén, s eljut az Abszolútumhoz, a kozmikus idő megértéséhez. Egy nepáli mandala közepén a végtelen irgalmasságú Avalókitésvara bódhiszattva (ranyaistennő, rBuddha), a rnirvána elérésében nyújtott segítőerő megtestesítője látható. A tantrikus liturgia egyik fontos eleme a mandala megalkotása, amely a tanítványok transzkozmikus síkra vezetését hivatott szolgálni. A képek ötös csoportosítása a négy pontnak a centrum körüli forgását írja le – a meditáció során a lélek önmaga körül forog időben és térben. Ez az öt pont az emberi természet öt alkotóelemét jelenti, az öt Buddhát, az öt „családot”, amely a hindu ikonográfiában rSíva öt arcának felel meg.



Az ún. Vásztu Purusa Mandala a hindu templomépítészet alaprajzának prototípusa (rtemplom).
A kozmikus méretű ősi ember négyzetes alakba fektetett alakja a világmindenség képe, központi négyzete Brahmá tere, központja Purusa köldökével esik egybe (rkozmikus ember, rköldök). A buddhista szakrális építészet alaprajzában is megjelenik a mandala; a sztúpa kör alaprajza, négy kapuépítménye is felidézi ezt a formát, pl. a IX. sz.-ban épült jávai Borobudur, az ún. Sok Buddha szentélye (rtemplom). • Jung a mandala archetipikus jellegét és az ősélménnyel való kapcsolatát hangsúlyozza. A psziché szimbólumának tartja, amelynek lényege ismeretlen számunkra. Szemlélése őszinteségre ösztönöz és azt az érzést sugallja, hogy az élet megtalálta értelmét és rendjét. A mandala akkor is ezt a hatást éri el, ha álomban jelentkezik teljesen spontán módon (Jung visszatérő motívumnak találta páciensei álmában). Gyakran négy részre bomlott, amely az Én teljességre, totális egységre való törekvését szimbolizálta: „a meghatározatlanba szanaszét folyó teljességet összetartja a védő és oltalmazó kör” (C. G. Jung: Glosszárium). A mandalának kettős hatása van: megőrzi a lelki rendet, ha már létrejött, vagy újra létrehozza, ha már eltűnt. Hamvas Béla szerint a világ képének rajza, amely a lét értelmét hordozza (Scientia Sacra). rjantra [P. I.]
mandorla: A keresztény szimbolikában szereplő rmandula alakú geometriai forma, kétoldalt lekerekített sarkú rombusz. Mint két háromszöget egyesítő rombusz, az ég és a föld egyesülésének jelképe, valamint a külső és a belső világ egyesítője; e tulajdonságából eredően keretezi a szent embereket (rháromszög). Az anyag–szellem, víz–tűz, égföld kettősségen való túllépést fejezi ki. Az istenség, a szentség, a szüzesség, a spirituális, lelki princípium jelképe. Nyílást, kaput jelöl, amelynek két oldala az ellentétes pólusok és minden dualitás szimbóluma (rajtó, rkapu). Az isteni fényszimbolika fogalomköréhez tartozik (rfény/világosság és sötétség). Míg a rdicsfény/glória csak a fejet veszi körül, a mandorla az egész testet, az egész alakot fényburokként öleli át. Ez keretezi rJézus Krisztus alakját pokolraszállásának és mennybemenetelének ábrázolásain, csakúgy, mint a Szentháromság-, ill. a Szűz a gyermekkelképtípusok alakjait (pl. az ikonfestészetben és a román kori ábrázolásokon). • Eredetileg azt a felhőt reprezentálta, amelyben Krisztus felemelkedett, de



idővel glóriaként, ill. aureolaként használták, s fénye az isteni teremtményből árad ki (rfelhő). Ezért a transzfigurációban (Krisztus színeváltozásakor) is körülveheti Krisztust. Az arles-i St. Trophimetemplom kapujának timpanonján a mandorlában ábrázolt Krisztust a négy evangélista szimbóluma veszi körül (rállat/állatok). Használatát Szűz Máriára is kiterjesztették, pl. Szűz Mária alakját mandorla keretezi a tordai Mátyás- vagy Boldogasszony-templom főoltárán is. Az asztrológiai ábrákon a zodiákus embert is övezheti mandorla. [P. I.]
mandragóra (Mandragora officinarum): Növény, magyarul nadragulyának és boszorkányfűnek hívják. Golyó formájú gyümölcse kábító és fájdalomcsillapító hatású hallucinogén anyagokat tartalmaz. Az emberi testre hasonlít: két répaszerű földalatti nyúlványa két lábra, levelei pedig hajra emlékeztetnek. Megkülönböztetnek nőnemű és hímnemű, thridaciasz és norion mandragóra-emberkét. Szerencsét hozó, rejtett kincshez utat mutató talizmánnak, valamint bódító, gyógyító és termékenységet, férfierőt fokozó csodaszernek, afrodiziákumnak tartják.
Mandragóra (német fametszet, XVI. sz., Nürnberg, Germanisches Nationalmuseum).
• Kelet-Ázsiában ginszenggyökérnek nevezik (Panax ginseng) és szintén gyógyító erejűnek tartják. • Az antik hagyomány szerint Aphrodité és Kirké varázslónő használta. Dioszkuridész Pendaniosz füveskönyvében mint görcsoldó és kábítószer szerepel (De materia medica, IV. 75). Ábrázolásai számos Dioszkuridész-kódexben és a Tacuinum Sanitatisban is megtalálhatók. Josephus Flavius római kori történetírótól származik az egyik legkorábbi leírás a megszerzéséről: „körül kell ásni úgy, hogy a



gyökérnek csak a hegye maradjon a földben, kutya farkához kell kötözni, és mikor a kutya utánaszalad annak, aki hozzákötötte, könnyen kirántja a földből” (A zsidó háború, VII. 6.3). Ez a pillanat számtalan alkotáson látható; egy British Museumban őrzött középkori rajz mandragórához kötött kutyát ábrázol. • A zsidók terhességet elősegítő szerként tartották számon. Az Ótestamentumban női princípium, a termékenység szimbóluma. Ráchel használja, hogy végre gyermeket foganjon (Ter 30,14–23). Az Énekek énekében a mandragóra illatozása szerepel, amely a menyasszony „megtartott gyümölcsei” közt a termékenységet – mint női vonzerőt –, a házasság legfőbb reményének, az utódnemzésnek az ígéretét jelenti. • A hermetikus hagyományban a hűségesnek látszó, ámde házasságtörő férfi jelképe, tágabb értelemben véve pedig minden csalárdság és szélhámosság jele. Csalással kapcsolatos az a mandragórához fűződő hit is, amely szerint a házban gonddal ápolt varázsnövény elárulja a vendégek eltitkolt, valódi érzelmeit. Mivel a mágikus tevékenységek elmaradhatatlan anyaga – hiszen feldolgozott formájában átváltoztató, sebezhetetlenné tevő, kincshez utat mutató „boszorkánykenőcs”, eredeti állapotban pedig a homunculus –, a mágia és az okkultizmus jelképe lett (rhomunculus). • Machiavelli Mandragóra c. komédiájában a növény, amely itt a meddőséget hivatott kikúrálni, az áltudományos kitalációk szimbóluma. Jókai Sárga rózsa c. regényében a mandragóra főzete mérgezést okoz, ahelyett, hogy szerelmi bájitalként örökös hűséget gerjesztene. Az állítólagos afrodiziákum receptje: „a borba áztasd bele azt a gyökeret, akit úgy hínak, hogy »nadrágujjas emberke«: ettől úgy felforr annak a szerelme, hogy még a falat is keresztül álla érted.” Adynál az üres csábítás jelképe: „Elkábitottak olcsó mandragórák” (Élet helyett órák). rgyógynövények [R. G.]
mandula: Korán virágzó, Ázsiából származó gyümölcsfa csonthéjas termése. Vulvára, ill. anyaméhre hasonlító formája, valamint védett belseje miatt a termékenységgel kapcsolatos, és a rmandorla jelentéseihez közel álló szimbólum. • Az ókorban terhességre és gyermekáldásra utalt. • A Bibliában a mandulafa (sákéd) és a virrasztani (sákéd) szó közötti alaki hasonlóság révén a virrasztás és az őrzés jelképe. Mivel tavasszal elsőként hoz virágot, „ébredő”-nek tartják. A zsidó és keresztény értelmezés szerint az isteni megerősítés, kegy és kiválasztottság jele. Ennek alapja Áron főpapi méltóságra való kiválasztása: a zsidók tizenkét törzsének tizenkét vesszeje közül „lám, Áron botja, Lévi törzsének a botja hajtott ki: rügyet



fakasztott, virágba borult s mandulát érlelt” (Szám 17,23) (rÁron vesszeje). Termésének kemény héja miatt a zárt, rejtett érték szimbóluma. Misztikus, titokzatos formában fejezi ki Krisztus isteni természetét. Az apokrif Jakabősevangélium Máriához kapcsolja, mivel az anyaméhbe zárt embrióra emlékeztet. • Janus Pannonius Egy dunántúli mandulafáról c. költeményében a mandulafa korai virágzása a művészet és a szépség itáliai eszményeit valló költő rideg viszonyok közötti sorsát példázza: „S íme, virágzik a mandulafácska merészen a télben,/ Ám csodaszép rügyeit zúzmara fogja be majd!” rdió, rfa, rgyümölcs/termés [R. G.]
mankó: Jelentése általában ’támaszték’, ’segédeszköz’; a gyöngeség jele. Az öregeknél és betegeknél a magas kort, ill. a betegséget is jelentheti. • Az antikvitásban ezért ábrázolták gyakran Khronoszt, a megszemélyesített időt mankóval (rKhronosz). Ez később rKronosz/Saturnus, majd a középkorban és a reneszánszban az Időatya attribútuma lett (ridő).
F. Marone: Kronosz (1511, a nyírbátori stallum intarziájának részlete, Bp., MNM).
rHéphaisztosz/Vulcanus mankója nyomorékságát jelzi. • A keresztény szimbolikában Krisztus gyógyításai révén (Mt 15,30; 21,14) a csodát és a hit erejét jelképezi. A remete szentek attribútuma, pl. Szt. Antalé. A középkorban népszerű gyógyító szent T alakú keresztben (ún. tau-kereszt) végződő botja a betegségből való felgyógyulásra utal (rkereszt). Szimulált erőtlenséget, védtelenséget jelez a boszorkányoknál, a tolvajoknál, a kalózoknál. [K. Zs.]



manó/kobold: A germán és szláv néphitben olyan szellemlény, aki a természetben vagy az ember környezetében él (erdei, vízi, házi manó). Segítő és ártó szándékú egyaránt lehet, jelentése rokonítható a törpéével és tündérével (rtörpék, rtündérek/Tündérország). A föld mélyének kiaknázója is lehet. Apró termetű emberként képzelték el; vidámságáról, ingerkedéséről és csínytevéseiről híres. Ha negatív tulajdonságai hangsúlyosak, gnóm külső, állati vonások (pl. hegyes, szőrös fül) a jellegzetes külső jegyei. • Leghíresebb irodalmi megjelenése Shakespeare Szentivánéji álom c. darabjában Puck alakja: „A csintalan, gonosz manó te vagy / Kit a nép Robin-pajtásnak nevez; [...] Tévútra csal vándort s kineveti” (II. 1). Alexander Pope Fürtrablás c. komikus eposzában több fajtája – pl. szilfek, gnómok – is megjelenik. Liszt Manók tánca c. zongoraetűdje könnyed, légies világukat idézi meg. Weöres Sándor A teljesség felé c. művében így jellemzi alakjukat: „Az állat-, növény-, ásvány-fajok angyalai és ördögei: a tündérek, manók. Nem lények; nem az időben, hanem a változatlanban vannak.” [Ú. E.]
Marduk: A babiloni mitológia főistene, a mindenség teremtője és ura. Az akkád nyelven fennmaradt Enúma elis című kozmogóniai költeményben a régebbi sumer istenségek leszármazottjaként említik (az ősvizek istenének, Enkinek a fia), aki azáltal válhatott az előző istennemzedéket felülmúló istenné, hogy legyőzte Tiámatot, a káoszt megtestesítő szörnyeteget (rkáosz és kozmosz). Legfőbb kultuszhelye a babiloni templom, az Észagila, „a fej felemelésének háza” volt, amelyhez a híres rBábel tornya tartozott. Égistenként legfőbb attribútuma a rbárd/balta, állata a rsárkány. Újévi (tavasszal, a Niszán hónapban tartott) ünneplésekor Marduk, azaz az őt helyettesítő király és a papnő szent násza biztosította a vegetáció és az egész élet termékenységét (rszent nász). • Az Ószövetségben Baálhoz és Astartához hasonlóan az ellenséges, pogány hit jelképe. Jeremiás szerint rBabilon/Bábel bukásával istenei, köztük Marduk/Merodak is megszégyenül: „Babilont elfoglalták, Bel szégyent vallott, letaszították Merodakot” (Jer 50,2). rBaál [Ú. E.]
Mars: rArész/Mars
Mars bolygó: A Naprendszer negyedik bolygója. A hellenizmus kori asztrológia modellben a Földet koncentrikusan övező ún. hét bolygó



szférájában a középponttól számított ötödik bolygó. A háború antik
istenének, Arész/Marsnak „égi teste” (rArész/Mars). Jele: . A harc szimbóluma: a támadó kedv, az erő, a dinamika megtestesítője. Az energiát, az akaratot, a lelkesedést, a feszültséget és az agresszivitást jelenti. Ezen tulajdonságok miatt a középkorban a rontás bolygójának nevezték. Irányítja az életet és a halált. Az uralma alá tartozó két állatövi jegy a Kos és a Skorpió: az első a természet felett uralkodik, a tavaszi újjászületést irányítja, a második az ősz, s így a halál megtestesítője (rKos csillagkép, rSkorpió csillagkép). A Mars a vágyak tüzének és a férfi nemi szervnek is jelképe. A had, az orvostudomány, és valamennyi sportág az irányítása alatt áll. Földi megfelelői az emberek között a hatalmasok, a katonák, a hóhérok; a ragadozók közül között a farkas, a róka, a hiúz; a madarak közt a héja; a halak közül a csuka; a növények közül a bogáncs, a csalán és a mérges csalánvirág. Színe a rpiros/vörös, féme a rvas, állása déli, kora a férfikor. Eleme a rtűz; temperamentuma a kolerikus; erényei a barátságosság, a jókedv, a felebaráti szeretet.
Mars bolygó (Csízió, Kolozsvár, 1592, MTA Kézirattár).



• Az alkímiában földi megjelenése a vas. A régi vegytan a vastartalmú anyagok képletjeleit a Mars jeléből formálta. A pusztítás eleven „vasának”, vaslovainak, fegyvereinek modellje. • Lélektani értelemben a „rossz vért” jelképezi, a nők mensesét, amely egykori hiedelmek szerint halálos veszélyt jelentett a közeledő férfi számára.• Jele az ágaskodó férfiasság, a harcias agresszivitás szimbóluma. Pozitív aspektusait P. Martin Cochem (16341712) Krisztus élete c. művében így jellemzi: „a Marsot azért teremtették, hogy minden mérget, ami más csillagok befolyásából keletkezik, magához szívjon, és az »alsó világ« túl nagy nedvességét pedig kiszárítsa.” Napja a kedd (lat. dies Martis, ol. martedi, fr. mardi). rcsillag/bolygó [Ú. E.]
mártír szentek: rdicsfény/glória, rpálma/datolyapálma, rvér
maszk: rálarc/maszk
mécses: rlámpa/mécses
Médeia: rargonauták, rboszorkány
medve: Az északi területek királyi állata; az erő, a hatalom jelképe. Rendkívül gazdag és elterjedt a hozzá kapcsolódó kultikus hagyomány. Elnevezései eredetileg mást jelentő szavak voltak (pl. a germán Bar, bear, björn ’barna’; az orosz medvegy ’mézevő’) , mert nevének kimondása tabu volt. • Számos észak-ázsiai és észak-amerikai népcsoportnál istenként, az égi isten földre ereszkedő fiaként, totem típusú nemzetségi ősatyaként, kultúrhéroszként tisztelték. Egy vogul medveének szerint ünneplése és feláldozása után Numi Tórum, az ég istenének házába emelkedik fel. Humanizáló elnevezéssel illették, pl. „nagyapó”, „nagyanyó”, „erdei ember”; a szibériai sórok medvedalában „Hegyekből jött bátyókám”. A szelídséget viszonozza, ezért a jóakarat megtestesítője. Az orosz néphitben pl. a gyengék védelmezőjeként jelenik meg. Mivel téli álmot alszik, s újbóli megjelenése a tavaszt jelzi, a természet körforgásának, az újjászületésnek is jelképe, meghaló-feltámadó istenként is tisztelték. Ciklikus eltűnése és megjelenése, valamint éjszakai életmódja miatt a Holddal és a nemiséggel hozták összefüggésbe (rHold). • A hinduizmusban a papi kaszttal, a bráhmanokkal feleltették meg, mivel nyugodt és bölcs állat. • Kínában a jang állata, maszkulin princípium; az erőszakosság, a vadság megtestesítője. • A görögöknél az Artemisz kultuszában részt vevő kisleányok neve arktoi



(’nősténymedvék’). Egy mítosz szerint az Artemisznek tett fogadalmához hűtlen Kallisztó nimfát az istennő medvévé változtatta, s az égre kerülve ő alkotja a Nagymedve csillagképet; fiát, Arkaszt az árkádiaiak mitikus őseként tisztelték. • A keltáknál a harcos osztály jele. Az állatok úrnőjét is medve alakban tisztelték. A legendás Arthur király nevében szintén a „medve” szó szerepel (rkirály és királyné). • A skandináv és germán mitológiában Tór szent állata, valamint rÓdin/Wotan megjelenési formája. • A Bibliában Dániel próféta látomásában a méd birodalomra utal (Dán 7,5). Az egyházatyáknál a kéjvágy, a romlottság, a testiség kifejezője; a megláncolt medve a bűnös testbe zárt ember. Szt. Ágostonnál a Sátán szimbóluma. A keresztény művészetben ember (Dávid) és medve küzdelme Krisztus és az ördög harcát szimbolizálja. A bűnábrázolásokon a Falánkság, a Harag kísérője.
Hendrik Goltzius–Jakob Matham: A Harag (A hét főbűn c. rézmetszetsorozatból, XVI. sz. vége–XVII. sz. eleje, Bp., Szépm. Múz.).
Számos szent történetében szerepel a megszelídített medve a megtérített pogányság jelképeként. A Hórapollón Kr. u. IV. sz.-i Hierogliphikájából ismert antik hagyomány és Ovidius (Met., XV. 379–381) szerint a medvebocsok formátlanul születnek, s végső alakjukat az adja meg, hogy anyjuk a nyelvével nyalogatva formálja őket. Ez a hagyomány a pogányokat térítő kereszténység jelképévé tette a medvét, amely „megformálja”, igaz életre kelti a népeket, ahogyan bocsát a legendabeli anyamedve. A reneszánsz korában ezt a legendát a holt anyagot életteli műalkotássá formáló művészet példázataként értelmezték. • Az alkímiában



a prima materia, a fekete anyag. Mivel barlanglakó, a homály, a sötétség birodalmához tartozik, az anyag első formáját, az ösztönöket, a kezdeti fejlődést, a primitív erőt fejezi ki (rősanyag). • Gyakori heraldikai szimbólum, a középkori lovagi kultúrában elsősorban a hatalmat és a védelmező erőt jelentette (rcímer). II. Frigyes császár 1213-ban medvelovagrendet alapított; Bern, valamint Berlin városát is a medvéről nevezték el. A védelmet és a hatalmat egyaránt kifejező medve az orosz birodalom jelképévé vált. • A medvetáncoltatás mulattató szokása a tánc és a medve született nehézkessége közti ellentétre épül. József Attila a szolgai létre utal a láncon vezetett cirkuszi medve kapcsán: „Totyogjon, aki buksi medve, / láncon” (Hazám). Kosztolányi a jóság és szeretet jelképeként említi: „vagyok a lompos és otromba jóság, / a láncravert, esetlen szeretet...”
(Zsivajgó természet; Medve). Weöres Sándor A medve-ős c. versében az ősi medvekultuszt idézi föl: „Nagy szelleme békésen él / örök télben övéinél, / melegülnek lenyúzott bőrén.” rállat/állatok [Ú. E.]
Mefisztó: rFaust, rSátán/Lucifer
méh: Nagy családokban élő, mézet termelő rovar. A legtöbb kultúrában az isteni kegyelem megtestesítője. Termékenység-szimbólumként a termékenységi rítusok gyakori szereplője; a világfával együtt szokták ábrázolni. Mivel a téli hónapokra kaptárába húzódik, majd tavasszal új életre kel, sírköveken a halál és az újjászületés, a halhatatlanság, ill. a lélek jelképe, más szárnyas rovarokhoz hasonlóan. A méhkaptár rendje és életmódja miatt a méh a szervezettség, a hierarchikus rend, a szorgalom, a tisztaság és a szüzesség szimbóluma. Ezen tulajdonságai magyarázzák, hogy gyakori uralkodói jelkép és címerállat (rcímer). Ellentétpárja a rskorpió, a gonosz szimbóluma, a rlégy mint tisztátalan állat és a játékos rpillangó/lepke. • Egyiptomban szoláris jelkép, úgy tartják, hogy rRé napisten földre hulló könnyeiből született. Ré hieroglifája a méh; születést, halált és feltámadást jelöl. • Egy hettita mítoszban a termékenység képzetéhez kapcsolódik: Telipinu termékenységisten eltűnése az élőlények és a természet pusztulását okozza. Hannahanna istenanya a méhet küldi keresésére, amely fullánkjával fel is ébreszti az istent, visszaadva ezzel a termékenységet a világnak. • Indiában a lótuszon ülő méh rVisnu emblémája. A háromszögön lévő méh Sívát ábrázolja. Káma szerelemisten íjának húrjára méhek vannak felfűzve. • Kínában a lelkesedés, a szorgalom



kötődik hozzá, de erotikus jelentése is ismert (pl. mese egy nő keblében garázdálkodó méhről). • A görög-római kultúrában a testből kiszálló lélek szimbóluma; sírköveken gyakran látható motívum. A méh szívesen épít kaptárt elhullott állat tetemére vagy csontvázára, innen ered az az antik elképzelés, hogy az állatok „rothadt bensője hamar szül / mézgyűjtő méhrajt” (Ovid. Met., XV. 364–367). Platón szerint a józan és mértéktartó ember lelke méh alakot ölt. A mitológiában Melissza (’méznyaló’) nimfa a méhek ősanyja, akit a mézben gazdag Epidammában tiszteltek. Androgünnek tekintették, de termékenységi vonatkozásai is ismertek, a Magna Matert (rDémétér/Ceres, rKübelé) és a lunáris istennőket (rArtemisz/Diana) méhként tisztelték. Számos szentély, pl. az eleusziszi és az epheszoszi papnőit méheknek nevezik. Pánt és Priaposzt a méhek védelmezőjének tartják. rErósz/Amor/Cupido méhei a szerelem kettősségére (rméz és fullánk) utalnak. A mítosz szerint Krétán, a Méhbarlangban született Zeusz, akit méhek dajkáltak. Vergilius a Georgica IV. könyvében ír a méhekről: szerinte a méh az élet lehelete. A rMúzsák állataként az ékesszólás és a költészet jelképévé vált: a Múzsák kertjében ambróziát gyűjtögető méhek a költők: „...magam Matinus méhe nyomában, [...] csak szerény módon, verítékben úszva / költöm versem” (Horatius: Ódák, IV. 27–32). Egy antik legenda szerint Pindarosz és Platón ajkára a bölcsőben ihletadó méhek szálltak. • A Mithrasz-kultuszban a bikától származó állat, a lélek és az életelv szimbóluma (rMitra/Mithrasz). • A keltáknál halhatatlanság-szimbólum, valamint a másvilágról jövő titkos bölcsességre utal. • A skandináv mítoszokban életadó szent méz itatja át az Yggdraszill világfát (rkőrisfa), a méh tehát itt is a termékenység, az élet jelképe. • A szláv kozmogonikus mítoszok szerint az istenség oldalán, a gonosz ellenfeleként harcol, s fullánkjával megszúrja azt. • A szibériai samanizmusban a méh szintén a testet elhagyó lélek. • A muszlim hagyományban a méhek angyalok, a siítáknál a „méhek hercege” Mohamed veje, Ali, az első imám. Az igazhívők a méhekhez hasonlatosak, amelyek a legjobb virágokra szállnak. A dervis is lehet méh, a méz pedig az általa keresett isteni valóság. • Az Ószövetségben Asszíria jelképe (Iz 7,18). • A kora keresztény katakombaművészetben a halottaiból feltámadó Krisztust, általánosságban pedig a halhatatlanságot jelképezi. Azt a három téli hónapot, amíg a méh nem jön ki a kaptárból, a Krisztus halála utáni három napnak feleltették meg. A legendák szerint a méhek a megfeszített Krisztus könnyeiből születtek, a méhviasz ezért vált a mise szakrális kellékévé. A



nagyszombat éjjel felhangzó húsvéti örömének a méhek munkáját dicsőíti, amellyel elkészítették a húsvéti gyertya viaszát. Fullánkja az ítélkező, méze az irgalmas Krisztus. Alexandriai Szt. Kelemen himnuszában a hívő lélek jelképe: „Szavaid virághímét gyűjtve / Véle eltelve ittasultan, / Téged áldó szavakra nyílik, / Akaratlanul is az ajkam” (Krisztushoz, a Tanítóhoz). Szt. Ambrus és Clairvaux-i Szt. Bernát attribútuma; az utóbbi esetében a Szentlélekre és az ékesszólásra egyaránt utal. Szt. Ambrus írásaiban a keresztény erények megtestesítője: a szorgalomé, a tisztaságé, az éberségé, az együttműködésé. A méhviasz Krisztus szűzi foganására utal a méhkirálynő parthogenezis-képzete folytán. Antik hagyományként a kereszténységben az ékesszólás kifejezője (pl. J. A. Feuchtmayer Szent Bernát-oltárán Birnau zarándoktemplomában). • A középkorban – a méhtársadalom monarchikus jellegéből adódóan – királyi jelkép, pl. a Karoling-királyok emblémája volt. Napóleon, akinek családi címerében a szorgalomra utalt, szintén uralkodói jelképként használta. • Dante Isteni Színjátékának végén a méhek mint angyalok repdesik körül a misztikus rózsát (Paradicsom, XXXI. 7–21). Berzsenyinél költészet-szimbólum: „Mint kis méhe csak itt, a’ vizerek körül / Döngécsel mezeink’ zsenge virágain” (Az én Múzsám). Csokonai az antik ’szerelem’ jelentést eleveníti föl: „érzettem a’ szerelmes Méhetskének szúrós és kellemetes Fúlánkját mint járja által Szívemet” (A’ tsókok). Radnóti a béke képeként idézi fel: „a béke méhe zöngne” (Erőltetett menet). Maurice Maeterlinck A méhek élete c. művében a természeti megfigyelések összegzését követően a méheket az ideális emberi törekvések megtestesítőiként írja le: „Amint ők virágrólvirágra szállva, több mézet gyűjtenek, mint amennyire maguknak és gyermekeiknek szükségük van, keressük mi is valóságról valóságra haladva, mindazt, a mi táplálékul szolgálhat ennek a megfoghatatlan lángnak...” (XIX.). rméhkas, rszárny [K. J.]
méhkas: Méhcsaládok számára készített, gyékényből font kas. Szimbolikája elsősorban a méhtársadalom szervezettségén alapszik. A méhek közössége és kaptára a védelmező anyai oltalom. Mint dolgos közösség, a megszervezett, szigorú szabályoknak alávetett munkát jelképezi. • Alsó-Egyiptomban a méhkaptár monarchikus közössége az uralkodói jelképrendszer fontos eleme volt, a királyi hatalomra utalt. • A görögöknél a sírszimbolikában a halhatatlanság jele. Vergilius a Georgica IV. könyvében ír a méhekről: államuk a rend, a szorgalom, a közösség és a



közvagyon megtestesítője: „Vasszigorú törvények alatt közös életet élnek” (IV. 154). Az ókorban a méhek szervezett életében a királyság államrendjének példáját látták, a méhkirálynőben pedig a királyt. • Az ékesszólásukról nevezetes személyeket „mézajkúnak” nevezték az antikvitásban; a középkorban ezért jelenik meg attribútumként a méhkas Szt. Ambrus, Aranyszájú Szt. János és Clairvaux-i Szt. Bernát ábrázolásain. Szt. Ambrus a méhkast az egyházhoz, a méheket a buzgó keresztényekhez hasonlítja írásaiban. Svéd Szt. Brigitta látomásaiban a méhkas Szűz Máriára utal, aki Krisztust (a méhek királyát, a mézet) hordta testében (Grünewald: Stuppachi Madonna, 1517–1519, Stuppach, plébániatemplom).
„Aris pars prima laborum”-embléma (A munka első zsengéje az oltáré) (XVIII. sz., a pannonhalmi apátság ebédlőjének falképe).
• A Holdat mint a lélek utazásának megállóhelyét kaptárhoz hasonlították, a csillagokat pedig a méhekhez. • A szabadkőműves ikonográfiában szintén a tökéletes közösség jelképe, pl. Kazinczy Ferenc kötényén (Sátoraljaújhely, Kazinczy Múzeum) is látható. Maurice Maeterlinck A méhek élete c. művében a „hittel, reménnyel, titokzatossággal telt városka”, a méhkas ekképpen jelenik meg: „Sajátos kis köztársaság te! [...] Te erélyes, a dolgok mélyére hatoló kis nép, melyet a melegség s világosság táplál s az, a mi a természetben legtisztább, a virágok lelke, az anyag legátlátszóbb mosolya, legmeghatóbb igyekvése a boldogság és szépség felé...” (XI.). • Ady Endre Álom egy Méhesről c. költeményében a békesség, a megnyugvás kifejezője. „Méhes mellől szent, nagy éjben / Békés lelkemből szállnának / Bátor, tiszta, szűz, erős, / Földszagú gondolatok.” Az Emlékezés egy nyár



éjszakára c. versének apokaliptikus látomásában a világrend felbomlásának egyik jele a méhkas pusztulása: „Kigyúladt öreg méhesünk.” rméh, rméz [Ú. E.]
meliák: rnimfák, rkőrisfa
mell: A nemi érés során a nőkben kifejlődő szerv a védelem, a gyengédség, a szeretet, a bőség, az anyaság, a termékenység feminin szimbóluma. Kehely, amelyből az élet árad, az újjászületés ígérete. A jobb mell a Nap, a bal a Hold. • Kínában Ven-Vangot, a Csou-dinasztia alapítóját négy mellel ábrázolták. • A termékenység-istennők sok mellel történő ábrázolása a tápláló erőre utal. A Héraklészt szoptató Héra (rHéra/Junó) melléből kifröccsenő tejből keletkezett a Tejút (Tintoretto: A Tejút keletkezése, 1582, London, National Gallery). A mell feltárása a szánalomkeltés szándékát jelezheti (pl. Klütaimnésztra Euripidész Oresztészében). Julius Caesar a gall nőkkel kapcsolatban idézi a mell lemeztelenítését, ami az érzékiség kifejezője is lehet, itt azonban megalázkodás és könyörgés a római katonák előtt. Az apját kebléből tápláló leány a római hagyományban a szeretet jelképe; ez a monda jelenik meg Bernardo Luini Cimon és Pero, Caritas Romana c. képén (1520 k., Firenze, Museo Stibbert). • Fogalma a Bibliában is áldásra, bőségre utal: „a mindenható Isten, aki megáld téged felülről [...] a kebel és az anyaméh áldásának bőségével...” (Ter 49,25). Alexandriai Szt. Kelemen az Isten áradó szeretetének jeleként említi: „Isten bölcsessége / Drága emlőiből / Bőségben fakadó / Mennybéli anyatej: / Jézus Krisztus” (Himnusza Krisztushoz). • A keresztény ikonográfiában a női mell a gyermek Jézust szoptató Mária ábrázolásain jelenik meg (Virgo Lactansképtípus). A XIV–XVIII. sz.-i, pestissel kapcsolatos képeken sokszor látható Mária, amint feltárja keblét, hogy ezzel szelíddé és kegyessé tegye az ítélkező Krisztust. A levágott és tálcára vagy serlegbe helyezett mell a mártír Szt. Ágota attribútuma (Tiepolo: Szent Ágota, 1750, Berlin, Staatliche Museen). Az allegorikus ábrázolásokon a Kegyelmet és a Jóakaratot egy több gyermeket tápláló és dajkáló nő személyesíti meg.



Ignaz Unterberger: Caritas (1771–1773, Bp., Szépm. Múz.).
Az Egyházat (Eklézsiát) allegorizáló nőalak kebléből rtej folyik, amely pl. egy XII. sz.-i német kézirat illusztrációján a rhét szabad művészetet táplálja. • Vermeer Kerítőnő c. festményén (1656, Drezda, Zwinger) a mellre tett kéz azt jelzi, hogy a fiatal nő utcalány. Bosch A kánai menyegző c. képének (1475–1480, Rotterdam, Museum Boymans) hátterében a misztériumoltár első szintjén a holdkultusz jelképes tárgyai szerepelnek, köztük egy mell alakú tárgy, amely egyben vulvamotívum is. • A magyar irodalomban Adynál az önzetlen adakozó termékenység képe: „Dajka vagyok, bő, magyar emlős. / No, sok rím-pólyás, gyönge gyermek, / Gyertek hát a mellemre, gyertek” (Akiknek dajkája vagyok); valamint ’áldás’, ’boldogság’ jelentésben szerepel: „Szent emlői a boldog Jónak” (Összebúvó félelem órái). József Attila Mióta elmentél c. versében szintén feminin, védelmet nyújtó motívum: „Ó, azt hittem már, lágy völgyben vagyok, két melled óv meg észak s dél felől.” A Kései siratóban az „édes emlő” az óvó és tápláló anyaság kifejezője. ranyaistennő, ranyaméh, rvulva [K. J.]
menóra: rgyertyatartó
menyegző: A házasságkötés alkalmából rendezett ünnep, amely az életforma megváltozását, egy új életbe való belépést, a házasságot kötő felek egységbe olvadását jelenti. A különböző népeknél igen eltérő ünneplési módokat találunk, amelyek elemei azonban egyaránt hordoznak termékenységi és apotropaikus szimbolikát (pl. rkoszorú, rág/vessző, rgyümölcs/termés, rvirág). • A keresztény szimbolikában Krisztusnak az



Egyházzal (Eklézsiával) és a léleknek Istennel való egyesülését fejezi ki (Jn 3,29; 2Kor 11,2; Jel 19,7). Misztikus jegyespárként ábrázolják Krisztust és Szűz Máriát, valamint a vértanú szüzeket, így pl. Alexandriai Szt. Katalint (Correggio: Szent Katalin misztikus eljegyzése a gyermek Jézussal, 15261527, Párizs, Louvre; Szent Katalin misztikus eljegyzése, Németújvár, 1500 k., Bp., MNG). Az apácák szintén Krisztus menyasszonyai. • Az alkímiában az ún. kémiai menyegző az alapelemek (rkén, rhigany) keveredését, az ellentétek feloldódását, valamint a szellemi és kémiai teremtő aktust jelenti. A kémiai nász során a Vörös vőlegény/király (kén) és a Fehér menyasszony/királyné (higany) egyesülése zajlik, amelynek eredményeképpen megszületik a rbölcsek köve. Johann Valentin Andreae rózsakeresztes regénye (Chymische Hochzeit Christiani Rosenkrantz)
alkímiai műveletek allegorikus leírását adja. • Nagy László Menyegző c. verse a „romlás és romboltatás ellen, minden visszahúzó erő ellen, az ifjúságért” íródott, ezért a menyegzői pár a mindenkori ifjúságot, az erőt, a jövőt személyesíti meg. rfátyol/lepel, rférfi és nő, rkirály és királyné, rszent nász [P. E.]
mennyei Jeruzsálem: A keresztény szimbolikában a kiválasztottaknak szánt Paradicsomkert, a mennyből alászálló szent város (rParadicsom). A Jelenések könyvén alapuló eszmének (Jel 21–22) ószövetségi gyökerei vannak. Jeruzsálem a dávidi dinasztia székhelyeként az Újszövetségben is sajátos jelentőséggel bír (2Sám 7,12–16 és Zsolt 122); a próféták „új Jeruzsáleme” (Iz 54,11–12) a fogságból visszatérő nép és Isten találkozási helye. A fogság idején a történelmi város helyett mind fontosabb lett a jövendő Jeruzsálem, a végidő szent városa, amely a zsidó bölcsek szerint a föld középpontja lesz. Ennek a végideji városnak a vonásait a Jelenések könyvéhez hasonlóan ecsetelik a fogságban írt bibliai könyvek (Tób 13,1617) és a zsidó apokrifok. A Jelenések könyvében nemcsak jövőbeli szent város, hanem az égből alászálló város, és noha a leírást a sátoros ünnep liturgiájának elemei színezik, a mennyei Jeruzsálem középpontjában a templomot a Bárány helyettesíti.



Az angyal megmutatja a mennyei Jeruzsálemet Szt. Jánosnak (miniatúra, XI. sz.).
Jeruzsálem 70-ben és 135-ben bekövetkezett tragikus pusztulása ellenére a város a korai kereszténység eszmei metropolisa maradt. Az üldözések idején kihallgatott vértanúk a mennyei Jeruzsálem polgárainak, az egyházanya gyermekeinek vallották magukat. Jeruzsálem és az egyház eszméje elválaszthatatlanul összenőtt. A IV. sz.-tól kezdve a Nagy Konstantin által kiépített város (Constantinopolis, Konstantinápoly) szakrális épületei stilizált formában jelentek meg a Szentföldről hozott emléktárgyakon (pixisek, ampullák), a kódexek miniatúráin, a nagy bazilikák apszismozaikjain (S. Pudenziana). Az ábrázolt loca sancta (’szent helyek’) a Jelenések könyvéhez készített illusztrációk állandó elemei lettek, de elveszítették eredeti, történelmi vonatkozásaikat. Az architektonikus, négyszögletes alaprajzú ábrázolások, valamint a kozmikus-szférikus, rkör alaprajzú rváros, középen a Báránnyal, ill. Krisztussal vagy egyéb paradicsomi motívummal (életfa [’ fa], az élet kútja [’ kút], a Paradicsom hegye a paradicsomi folyókkal [’ folyó, rforrás] stb.) a mennyei Jeruzsálemet új Paradicsomként, Isten, Krisztus és a szentek birodalmaként jelenítette meg. Ebben az értelemben látható a Van Eyck fivérek genti oltárának A Bárány imádása tábláján is (1426–1432, Szt. Bavo). • A róla alkotott elképzelések befolyásolták a templomépület értelmezését; pl. Nagy Károly aacheni palotakápolnájában (VIII. sz. vége) a Bárány és az apokaliptikus aggastyánok ábrázolása utalt arra, hogy az épületet a mennyei város másának tekintették. • A gótikus templom architektúráját is



értelmezték így (rtemplom). Az ereklyetartó, ill. a szentek fölött levő rbaldachin is jelentheti a mennyei Jeruzsálemet. Feliratok igazolják, hogy egyes román kori csillárokat is a mennyei város képmásának tartottak: pl. az aacheni székesegyházban a Barbarossa Frigyes által adományozott csilláron ez a felirat olvasható: „Itt megmutatkozol, Jeruzsálem, mennyei Sion, számunkra a béke sátra és a boldog megnyugvás reménye.” Ilyen értelemben a Német-római Birodalom koronája is a mennyei Jeruzsálem mása. A tarkó felőli tizenkét nagy kő Izráel tizenkét törzsét, a homlokpánt tizenkét köve a tizenkét apostolt, míg a homlokpánt legmagasabb pontján lévő kő Istent és trónját jelképezte (rdrágakő, rkorona). A szimbolikus értelmezésben így fonódott össze égi és földi, egyházi és világi hatalom. Abélard Szombat esti himnuszában a Paradicsom, az örök béke hona: „Ott fogad igazi / szent Jeruzsálemünk, / ahol a Béke lesz.” [V. L.]
Mercurius: rHermész/Mercurius
Merkúr bolygó: A Naprendszer első bolygója. A hellenizmus kori asztrológiai modellben a Földet koncentrikusan övező ún. hét bolygó szférájában a középponttól számított második bolygó. A legfürgébb antik istenről, az olümposzi istenek követéről, Hermész/Mercuriusról nevezték el a leggyorsabban keringő bolygót (rHermész/Mercurius). • Féme a
megfoghatatlan átalakulási szubsztancia, a rhigany. Jele: , a rHold és a rNap jelét összegzi, de felidézi Hermész varázspálcáját, a caduceust is (rcaduceus).



Hendrik Goltzius–Jan Saenredam: Mercurius (A hét bolygó c. rézmetszetsorozatból, 1596, Bp., Szépm. Múz.).
Az európai asztrológiai hagyomány a felsőbb szellemi tudat szimbólumának tekinti, amely az intelligencia fejlődését határozza meg. Az élethez való alkalmazkodás segítőjét tisztelték benne; az átalakulás, a változás bolygója. Közvetlenül a Nap (az élet bolygója) és a Hold (a nemzés bolygója) után következik. Asztrológiai értelmezésben a Nap az Égi Atya, a Hold a Világanya, a Merkúr pedig az ő gyermekük, ő a közvetítő, az ellentétek áthidalója. A Napot és a Holdat, azaz a tüzet és a vizet elegyíti magában. A nyugati égbolt ura, de Keletről ő hozza fel a Napot. Ura a kapcsolatoknak, a cseréknek, a cselekvésnek és az alkalmazkodásnak. Ellentétes és egymást kiegészítő elemek ütköznek össze benne: a sötétség és a fény, a mélység és a magasság, a bal és a jobb, a nőiesség és a férfiasság. Ellentétben a hímnemű és nőnemű bolygókkal, a Merkúr androgün (randrogün/hermafrodita). • Alkímiai írások szerint a Hold és a Nap egyesüléséből keletkezik a Merkúr, a hermafrodita. A szűz a spiritus mercurialis női oldalát ábrázolja, az egyszarvú vagy oroszlán a férfi oldalt. A korrespondencia-táblázatokban színe a sárga, napja a szerda (lat. dies Mercuri, fr. mercredi), állása középső, életkora a fiatalság, növényei a macskagyökérfű és a rmogyoró, drágaköve a rtopáz és az rachát. rcsillag/bolygó [Ú. E.]
mérleg: Az óvatosság, a mérték, a rend jelképe, a jó és a gonosz cselekedetek megmérője. Jelentheti az igazságot, a pártatlanságot, a sorsot. Két serpenyőjéhez a kettéosztottság, az ellentétek kiegészülése, ill. egyensúlya, valamint az androgünitás kapcsolódhat. Gyakran a legmagasabb Bíró általi megmérettetést, a végítéletet jelképezi. • Kínában a mérleg két serpenyője a fény és a sötétség egymáshoz viszonyított arányát jelzi. A tavaszi és őszi napéjegyenlőség idején, a kozmikus kiegyenlítődés időszakában a rjin és jang ábrában megmutatkozó egyensúly és harmónia megtestesítője. A kínai „mérleg” szó kiegyensúlyozottságot is jelez, ezért minden olyan kifejezés, amely tartalmazza a „mérleg” írásjegyet, pozitív tartalmú. A tibeti hiedelmek szerint a jó és rossz tetteket egy fehér, ill. egy fekete kavicsokkal terhelt mérleg méri. • Az egyiptomi hagyományban az alvilági megmérettetésre utal. A Halottak Könyve szerint Anubisz a mérleg bal serpenyőjébe helyezi a lelket tartalmazó urnát, a másik serpenyőbe



pedig egy strucctollat, Maat, az igazság istennőjének jelét teszi (rtoll, rurna). A Kr. e. 2. ée.-ből származó írás, A bölcs paraszt az életben a szélsőségek elkerülését és a mértékletességet javasolja: „Az ember olyan, mint a mérleg, s az ember nyelve a mérleg nyelve.” • A görög mitológiában a sors eszközeként Zeusz kezében bukkan fel: „Zeusz az arany mérleghez nyúlt s a magasba emelte / s hosszúranyújtó vég két sorsát tette be abba” (Hom. Il., VIII. 69). rNemeszisz attribútumaként az igazságosságra utal. • A muszlim hagyományban szintén a végső ítélkezéshez kapcsolódik (Korán, 101. szúra, 6–9). • Az Ószövetségben Jób könyvében szerepel: „mérjen meg az igazság mérlegén” (31,6). Az újszövetségi Jelenések könyvében a harmadik pecsét felnyitásakor megjelenő fekete ló lovasa tart mérleget a kezében (Jel 6,5) (rApokalipszis lovasai). • A keresztény művészetben az Utolsó ítélet-ábrázolásokon 1000 után jelenik meg – például a torcellói mozaikon vagy az arles-i St. Trophime-templom homlokzatán (XII. sz.).
Lelkeket mérő mérleg az autuni Saint-Lazare-katedrális Utolsó ítéletdomborművén (1120-as évek).
A keresztény ikonográfiában Szt. Mihály, az ítélet arkangyala tartja a mérleget (Hans Memling: Utolsó ítélet-oltár, középső tábla). Az angol reneszánsz emblémáskönyveiben is felbukkan az Utolsó ítélet képe, például George Withernél, amint Isten keze felülről lógat egy mérleget (A Collection of Emblemes). A négy sarkalatos erény közül az Igazságosság (Justitia) allegorikus alakjának attribútuma (az esztergomi palota falképe, XV. sz.). A bűnök közül az Igazságtalanság figurája mellett gyakran földre hajított mérleg látható. Dürer Melankólia c. rézkarcán (1514, Bp., Szépm.



Múz.) az emberi gondolkodás, a művészi alkotás megméretésére, ill. az örök mértékre, a megtartandó, követendő egyensúlyra utal. • A hermetikus hagyományban a mérleghez fűződik a kapcsolatteremtés tudománya, amely a testi és a lelki univerzumot, a földet és az eget köti össze. Ha egyensúlyba kerül e két oldal, az a legfőbb bölcsesség elérését jelenti. • A tarot VIII. lapja (a későbbi hagyományban a XI.), az Igazság allegorikus nőalakja szintén mérleget tart a kezében. ríj és nyíl, ringa/függőón, rkártya rMérleg csillagkép [S. Cs.]
Mérleg csillagkép: Az európai asztrológiában a hetedik állatövi jegy, a zodiákus ciklus második sorának kezdő eleme. Képe a napéjegyenlőségre utal: „Napot-éjt épp egyensúlyoz a mérleg” (Verg. Georg., I. 208). Időszaka az ősz kezdete: szeptember 24–október 23. Jele: . A Vénusz bolygó hatása alatt álló csillagkép, poláris kiegészítője a Kos jegyének. A négy elem közül a levegőhöz tartozik.
Mérleg csillagkép (Csízió, Kolozsvár, 1592, Bp., MTA Kézirattár).
• Az asztrológia rendszerében az igazság, a harmónia, a jog jelentését társították hozzá; valamint a becsületesség, a diplomatikusság, az önérzetesség, a rendszeresség tulajdonságait. A zodiákus ember ábrázolásain az alhas befolyásolója. rállatöv, rmérleg [Ú. E.]
méz: A méhek által a virágok nektárjából készített édes anyag a halhatatlanság, a beavatás, az újjászületés és az erő szimbóluma. A méhekről úgy hitték, hogy szűznemzéssel szaporodnak, ezért vált a méz tökéletesen tiszta, szent étellé. Általában termékenység-szellemeknek és



nagyobb istenségeknek ajánlották áldozatul. Számos kultúrában az istenek eledele, így például a sumeroknál és a görögöknél. Ételnek és italnak is tartják egyszerre, és gyakran kapcsolják a tejhez (rtej). Afrodiziákum, amely férfierőt, termékenységet, életerőt ad. • Az ókori Kínában a „méz” szó ’édes’-et is jelent, ezért a szexuális örömre is utalt. Álombeli szereplése boldogságot ígér. • A hindu mitológiában a bölcsességgel áll kapcsolatban: a Hamsza tápláléka, aki a tudás lótuszából töltekezett. Krisnát „méztolvaj”nak is nevezik (rVisnu). • A görög mitológiában a virágok édes nedve, a rnektár, az istenek eledele. Zephürosz szellő kedvese, Khlórisz, a virágok és a tavasz istennője ajándékozta az embereknek. A költői géniusz, az ékesszólás és a bölcsesség szimbólumának tartották. Antik hagyomány szerint Homérosz, Pindarosz, Szapphó és Platón száját a méhek töltötték meg mézzel, azaz ékesszólással. Más hagyomány szerint a szerelem gyönyörűségére utal, s rErósz/Amor/Cupido lopta el (ezt a jelenetet ábrázolja id. Lucas Cranach Venus és Cupido c. festménye [Nürnberg, Germanisches Nationalmuseum]).
Dirk de Oude van Ravesteyn: Vénusz és a méztolvaj Ámor (XVI. sz. végeXVII. sz. eleje, Bp., Szépm. Múz.).
Ovidius szerint a méz az raranykor bőségét jelzi: Saturnus korában „zöld viruló tölgyből csepegett az aranyszínű színméz” (Met., I. 111). Ovidius a Fastiban Dionüszosznak tulajdonítja a méz feltalálását (III. 735–736). A római újévi ajándék, az ún. strena részét képezte: „»minek tiszta edényben a méz?« / »Jelkép ez« – felel ő –, »hogy az éltetek is legyen édes, / s útjának végét is édesen érje az év!«” (Ovid. Fasti, I. 187–189). • A skandináv



mitológiában „a költészet mézé”-t ihletet adó szent italnak tartják. • A Mithrasz-kultuszban Mithrasznak ajánlották áldozatul, s a beavatottak kezére és nyelvére csorgatták az elnyert tudás, a beavatás és a megtisztulás jeléül. • A Bibliában rKánaán, „a tejjel-mézzel folyó ország” (Kiv 3,17) bőségét, termékenységét jelzi. Negatív értelemben is szerepelhet; a lelki szegénység, az éretlenség, a fejletlen elme jele, pl. Izajásnál „Aludttej és méz lesz a tápláléka, míg meg nem tanulja elvetni, ami gonosz” (Iz 7,15). A szerelmi szimbolikában a méz – a tejjel együtt – a testi gyönyörűség kifejezője: „Ajkadról, jegyesem, tiszta méz csurog, a nyelved alatt tej van és méz” (Én 4,11). • A keresztény kultúrában Isten munkájának és Krisztus földi szolgálatának, az Isten teremtette világ tökéletességének szimbóluma. Antik hagyományként a bölcsességhez, az ékesszóláshoz rendelték, pl. Aranyszájú Szt. Jánossal, valamint Szt. Ambrussal kapcsolatban. A néphagyományban a karácsonyi vacsora apotropaikus célzatú eleme volt a mézbe mártott fokhagyma és dió elfogyasztása. • A szerelmi költészet gyakori toposza, pl. Csokonai A méz méze c. versében maga a csók. A méz és az epe együttesen a „keserédes” szerelemre utal: (Carmina Burana; Ámor gazda mindenen) (rmáj és epe). Balassi Bálintnál „Édest keserűvel, sok mérget kis mézzel, halálnál jobb, hogy nyeljek” (Cupidónak való
könyörgés, okul elől hozván az salamandra példáját, az az hogy vagy leszen ő hozzá jó valaha, vagy sem, de mint az salamandra tűz kivül ő sem élhet soha az Julia szerelme nélkül). Ez a hagyomány jelenik meg Csokonai Keserédes c. költeményében. Kosztolányi Méz c. versében is az édes és a keserű vegyüléke jelenik meg: „és életem nehéz mézzé köpültem, [...] s ó könny, te élet mély esszenciája / megölt virágok méze, fájdalom.” Weöres Sándor Xenia c. versében szerelem édességére utal: „comb köze, nyak, fülcimpa, tenyér, mind mézet adott-vett.” • Jung szerint a felsőbb Én szimbóluma, az önmagunkat fejlesztő belső munka eredménye. Mivel a méz a rövid életű virágok transzmutációjának eredménye, a lélek éretté válásának, átváltozásának, a személyiség integrációjának megtestesítője, amely sok szétszórt elemet fog össze a kiegyensúlyozott egyén belső egységében. rambrózia, rméh, rméhkas, rvirág [R. G.]
Minerva: rPallasz Athéné/Minerva
Minótaurosz: rbika



mirtusz: A mediterráneumban őshonos örökzöld, apró, rfehér virágú növény, amelyet különböző kultikus szertartásokon használtak. • Babilonban az ünnepek dísze, a fényűzés és az ünneplés jele volt. • A görögök Aphrodité (rAphrodité/Venus) szent növényének tartották. Az antikvitásban győzelmi koszorúk növénye is lehetett. • Európában fehér színe miatt a tisztaság, ill. a tiszta szerelem szimbóluma; így lett belőle menyasszonyi fejdísz, szüzességet jelző rkoszorú. • Berzsenyi antik hagyományt követve a szerelem és a boldogság jelképeként említi: „Nékem te légy dajkám s’ ápolóm, Szerelem! / Zöld myrtus koszorúd pályám’ szép reménye” (A’ Szerelem); „Elizium mirtus ligetévé változik a’ föld” (Az Ifjuság). [R. G.]
Mitra/Mithrasz: Az indoiráni panteon istene; kultusza mind a védikus Indiában, mind Perzsiában fontos szerepet játszott, majd a Római Birodalom egyik misztériumvallásának, a mithraizmusnak vált központi alakjává. A zoroasztriánusok ma is tisztelik. • A védikus iratokban a Nappal kapcsolatban álló istenség; a rNap felkeltéért hozzá imádkoztak. A Nap Mitra szeme. Ő a világ, az emberek oltalmazója, a világrend, az igazságosság őrzője, a kozmikus törvényszerűségek megtestesítője. Varunával együtt a barátság, a megegyezés, a szerződésben kifejeződő erkölcsi rend, a Dhrita eszméjének képviselője. • A perzsa hagyományban Mitra az igazság hordozója, a kozmikus törvényszerűségeknek megfelelő szerződés megtestesítője (Jastok, X. 2). Mivel ő a hazugság démonainak legyőzője, jellegzetes attribútuma az erkölcsi bíráskodást és igazságosságot jelző rbuzogány. Gyakran ábrázolják napsugaras fejdísszel, utalva az igazság diadalát elősegítő fényre (rdicsfény/glória). A perzsák Mitra védelme alá helyezték magukat, hadi sikerekért is hozzá fohászkodtak. Egyik királyuk csata előtt „vezéreivel és kíséretével végigjárta a harcosok sorait, s a Naphoz, Mitrához és a szent tűzhöz fohászkodott” (Curtius Rufus: A makedón Nagy Sándor története, IV. 13,2). A világmindenség két ellentétes princípiumának küzdelmét valló perzsa dualizmust Plutarkhosz is ismerteti: a fényhez, Ahura Mazdához (Hóromadzész) és a sötétséghez, Ahrimánhoz (Areimaniosz) tartozó világ „között pedig Mithrész van, a perzsák éppen ezért Mithrészt »közvetítő«-nek is nevezik” (Plutarkhosz: Iszisz és Oszirisz, 46) (rAhrimán/Ármány, rAhura Mazda, rfény/világosság és sötétség). • A Római Birodalomban (perzsa hagyományként) Mithrasz tisztelete is megjelent, s az egyik legnépszerűbb ókori misztériumvallás



központi alakjává vált. Legfontosabb ünnepét, Mithrasz születésnapját egy barlangban vagy azt imitáló szentélyben december 25-én tartották; ez egyben a Sol invictus, a ’legyőzhetetlen Nap’ ünnepe (rbarlang, rHéliosz/Sol). (Az egyház a IV. sz. második felétől kezdődően ünnepli ezen a napon Jézus születésnapját.) A római Mithrasz-kultusz központi mítoszát az ősbikát legyőző Mithrasz ábrázolása jelenítette meg, amely számos domborművön, szobron, falfestményen fennmaradt (pl. Róma, Palazzo Barberini, San Clemente; Ostia, Mithraeum a Traianus-fürdő alagsorában). A provinciákban elterjedt kultuszát jelzi számos Mithrasz-dombormű.
Mithrasz legyőzi a bikát (Kr. e. I. sz., London, British Museum).
A következetes ikonográfiai programot követő ábrázolásokon Mithraszt ifjúként, frígiai sapkában jelenítik meg, amint bal lábával a bikára térdel, bal kezével a bika orrlyukait megragadva hátrafeszíti az állat fejét, s beledöfi a jobb kezében tartott tőrt, míg a bikára kígyó, kutya és rskorpió támad. Mellette két alak felfelé és lefelé fordított fáklyát, a fény és a sötétség jelképeit tartja (rfáklya). Ebben a szimbolikus jelenetben Mithrasz feltehetően a győzedelmes Nap isteneként mindenek teremtője és atyja, s a legyőzött rbika az az ősi erő, anyag, amelynek feláldozásával, véréből teremti meg az isten a világot. Az évente, a téli napfordulókor megismételt áldozás az első teremtő tettre utalt, s a fizikai és lelki regenerációt biztosította a hívek számára. A fő kompozícióban ábrázolt valamennyi állatalaknak, valamint a kiegészítő ábrázolások figuráinak és tárgyainak egyaránt van asztrológiai megfelelője. Ezek a Nap késő tavasztól (a Bika csillagképtől kezdődő) a nyáron át késő őszig befutott pályáját jelenítik meg, azaz Mithrasz, a Nap győzedelmes égi útját szimbolizálják. A



jellegzetes ábrázolási formájukban megjelenő állatövi csillagképek, mint égi térkép és naptár, a beavatottak számára egyszerre jelentették a megváltás útját és idejét, a lélek anyagi világból való égi visszatértét (ridő). A Nap isteneként egyben a ciklikusan megújuló Idő istene is volt, az élők világának, a természet törvényszerű körforgásának irányítója. • Weöres
Sándor Őskori himnuszok, A virradat istene c. versében az „arany mitra” a diadalmas Nap. rZarathusztra/Zoroaszter [Ú. E.]
mocsár: Vízi növényzettel fedett sekély állóvíz. A mélybe lehúzó, pusztító erő; veszélyek forrása, lidércek lakhelye. • A germán törzseknél a halálbüntetés egyik formája a mocsárba süllyesztés volt (Edda, A harmadik Gudrun-ének, 11). • Dante Isteni Színjátékában a Pokol negyedik körében a haragvók büntetése a mocsaras, sáros Styxben való alámerülés (Pokol, VII.). • Ipolyi Arnold Magyar mythologia c. könyvében „Halál utáni állapot” cím alatt tárgyalja a néphitben megjelenő mocsári lidérceket, amelyeket a mocsaras, lápos területek kísértő szellemeinek véltek, s amelyek a legendák szerint felvillanó mocsári fényként a vesztébe kergetik a rájuk hagyatkozó vándort (rördögök/démonok). • Adynál a pusztulásra ítélő magyar valóság jelképe: „S vesszünk mi itt a magyar Mocsárban” (Gémek az Olimpusz alatt). A Vízió a lápon c. versben a mocsár, a láp „Silány, szegény világ”, a „veszteglő bús akarat” hona. ralvilág/Pokol, rörvény, rtó [P. I.]
mogyoró: A dióhoz hasonlóan a rejtett bölcsesség, a tudomány szimbóluma (rdió). A mogyoróvesszőt mágikus erővel ruházták föl; részint esőhozó hatalmat tulajdonítottak neki, részint pedig a földben rejlő víz felkutatására vélték alkalmasnak. • A kelta ligetek szent növénye. A bölcsesség, az inspiráció, a jövendölés, a mágia és a khthonikus erők jelképe. A misztikus ismeretek fejlődésére vonatkoztatva a türelem és az állhatatosság szimbóluma, mivel a mogyoró lassan érik be. Az ógermán hagyomány szerint Thornak szentelt növény. • A görög mitológiában a hírvivő Hermész botjának, a caduceusnak az anyaga (rcaduceus). • A népköltészetben a férfi genitáliákra emlékeztető alakja a dióhoz és a makkhoz hasonlóan (rmakk) miatt szexuális szimbólumként jelenik meg. rgyümölcs/termés [A. B.]
Moirák/Párkák: A görög mitológiában a Moirák Nüx, az Éj leányai, sorsistennők. Ősi eredetük alapján hatalmuk az olümposzi istenek felett áll



(Hésziod. Theog., 211–225). Elnevezésük ’rész’-t, ’szakasz’-t jelent. Egyes források két Moirát ismernek, a születés és halál istennőit (Pausz. X. 24,2), Homérosz egyetlen sorsistennőt említ (Hom. Il., V. 613). A legelterjedtebb mítoszváltozat szerint számuk rhárom: Klóthó fon, Lakheszisz kiméri a fonalat, Atroposz pedig elvágja. Tevékenységük az emberi élet menetének, a sorsnak meghatározottságát, törvényszerűségét jelképezi.
A három Párka (metszet, 1647).
Hármasságuk a holdhónap három szakaszát (növő szakasz, telihold, fogyó szakasz) is kifejezi mint az időben bekövetkező szükségszerű folyamatot. Amikor a három életkor – gyermek-, felnőtt- és öregkor – hangsúlyozásával ábrázolják őket, a múlt, a jelen és a jövő megtestesítői. Attribútumaik: az rorsó, a rokka, a guzsaly, a rfonal/fonás, az rolló. Platónnál Ananké, az elkerülhetetlen Végzet leányai, a világegyetem szerkezetét jelképező orsó forgatói (Állam, 617c–e). • Rómában a Párkákkal azonosították őket. Az eredetileg szülést, születést oltalmazó istennő, a Párka alakult hármassággá. Nevei: Nona, Decima és Morta, a halál. • A germán mitológiában megfelelőik a nornák: Urd a múlt, Szkuld a jövendő, Verdandi a való (Edda, A völva jövendölése, 20; Fáfnirölő Szigurd éneke; Első ének a Hundingölő Helgiről). Az óészaki irodalomban az újszülött sorsát meghatározó tündérekként szerepelnek. • Hölderlin A Párkákhoz c. versében az emberi élet idejének megszabói: „Csak egy nyarat még, óh ti Hatalmasok, / s egy őszt az érett dalra, hogy szívem az édes játékkal betelve / kész legyen az örök elmúlásra.” A Moirák Goethe Faustjának II. részében, a görög mitológia színre hívásakor jelennek meg. [Ú. E.]



mókus: Fákon élő, vöröses bundájú rágcsáló. • Japánban termékenységszimbólum. • A kelta mitológiában a madárral együtt Medb istennőhöz tartozik. • Az észak-germán mitológiában a fa csúcsán lévő sas és a sárkány között viszályt szít, miközben a világfa, az Yggdraszill ágain és törzsén ugrál (rkőrisfa). Skandináviában a néphit szerint esőt, havat és vizet hoz, ugyanakkor rosszakaratot és félrevezetést is jelenthet. • A kereszténységben negatív jelentése van: fösvénység és kapzsiság. Vörös farka és fürgesége miatt a középkorban a Sátán megtestesítőjének tekintették. rállat/állatok [K. J.]
Mózes: A zsidó és keresztény hagyományban Jahve első prófétája, politikai és vallási vezető. Az „Isten embere” (Ter 33,1), a kultikus élet megszervezője, az ószövetségi prófécia, a Törvény megtestesítője. A Tóra (’törvény’), a Biblia első öt könyvének szerzőségét neki tulajdonították. Ő vezeti ki népét az egyiptomi fogságból, miután az Úr égő rcsipkebokor alakjában megjelenik előtti, és rábízza a vezetést (Kiv 3,10). Népével negyven évi pusztai vándorlás után elér az Ígéret földjére; közben Jahve csodatévő erővel ruházza föl (Kiv 16,2–27; 17) (rbot, rforrás, rkígyó). Miután a Sínai-hegyen megkapja a törvénytáblákat (Kiv 19,16–20; 34,1–4), a kultikus életre vonatkozó részletes utasításokat közvetíti népének (rhegy, rkő/szikla). Az Istenlátást követően sugárzó arccal jön le a hegyről (MTörv 34,29–35); szóazonosság következtében e bibliai helyre hivatkozva később szarvakkal jelenítették meg. • A középkorban a próféták egyikeként tisztelték, az ábrázolásokon attribútuma a két törvénytábla (pl. Chartres, Notre-Dame-katedrális, az északi kapu pillérszobra, XIII. sz. eleje) és a rszarv, pl.



Michelangelo Mózes-szobrán (II. Gyula pápa síremléke, 1515–1516, Róma, Basilica di San Pietro).
A keresztény művészetben rJézus Krisztus előképe. E hagyomány alapján életének eseményeit párhuzamba állították Jézuséval, pl. a sziklából vizet fakasztó Mózes a keresztség; a törvénytáblák átvétele a Sínai-hegyen a hegyi beszéd párhuzama. Krisztus színeváltozásakor Mózes a Törvényt, Illés az Ószövetség prófétai örökségét személyesíti meg (Mt 9,4). • A magyar hagyományban több történelmi személyiség jelenik meg népet vezető prófétaként, Mózesként, pl. rÁlmos vezér, később Bocskai, majd Kossuth. Madách Mózes-drámájában az egyiptomi fogságban sínylődő zsidó nép sorsa a magyar szabadságharc leverése utáni osztrák önkényuralom korszakát idézi; Mózes, a népével fokozatosan azonosuló hős alakja pedig, a magyar függetlenségi törekvések vezéralakjának, Kossuthnak a vonásait hordozza. rpróféta/vates/szibülla [Ú. E.]
mustármag: rmag
Múzsák: A görög mitológiában Zeusz és Mnémoszüné, az emlékezés istennőjének rkilenc leánya, a művészetek és két tudományág, a történetírás és a csillagászat istennői (Hésziod. Theog., 52–54; 915–917). Születésük az összes olümposzi isten kívánságára történt, feladatuk az istenek által a titánok ellen viselt harcok dicsőítése és megörökítése, az emberi gondok és fájdalmak enyhítése a rzene, a költészet és a rtánc révén. A teremtő ihlet, a kiválasztottság, a költői beavatás és az alkotás boldogságának jelképei: „mert Múzsák tették meg a messzelövő nagy Apollón / azt, hogy lantosok



és dalos emberek élnek a földön [...] boldog a Múzsák / kedvelt embere, ajkáról a dal édesen ömlik” (XXV., Homéroszi himnusz, A Múzsákhoz és
Apollónhoz, 2–5). A kilenc Múzsa különböző feladatköre az alkotóképesség sokféleségét jelzi. Pauszaniasz szerint eredetileg hárman voltak: Meleté (Gyakorlás), Mnémé (Emlékezés) és Aoidé (Éneklés); e három elnevezés a költői gyakorlat három aspektusára utal (IX. 29. 1–5). A művészetek elkülönülésének megfelelően később a hármas istenségből funkciómegoszlással alakult ki a kilenc Múzsa alakja, akikhez a hellenizmus korától fogva önálló, egy-egy meghatározott költői műfaj vagy formát jelző feladatkör és attribútum társult. Kleió, kezében a papirusztekerccsel, a történetírást, Euterpé a fuvolajátékot, Thaleia a komikus színészálarccal a komédiát, Melpomené a tragikus maszkkal a tragédiát és a gyászéneket, Terpszikhoré a lírai költészetet és a táncot személyesíti meg. Erató, a szerelmi témájú kardalköltészet Múzsája kitharát tart, Polühümnia, akit ruhájába burkolózva, elgondolkozó tekintettel ábrázolnak, a himnuszköltészet jelképe, Urania a mennybolt glóbuszával a csillagászat védnöke, Kalliopé pedig a viasztáblával és íróvesszővel a Hésziodosz által legelőkelőbbnek tartott eposzírás Múzsája. A mítoszok szerint kedvenc tartózkodási helyük az rOlümposz és a rHelikón, Boiótiában a Hippokréné-forrásnál időznek szívesen, valamint a Parnasszoszon, Delphoi közelében pedig a Kasztalia-forrás vizénél (rforrás, rParnasszosz/Parnassus). Isteneket dicsérő és emlékeztető feladatuk miatt a múlt és a jelen ismerői, akik az összekötő kapcsot is jelképezik az isteni és az emberi szféra között: „az isteni hangot / ültették el bennem: hirdessem, mi leszen s volt, / zengjem a boldog, örökkéélő isteneket mind” (Hésziodosz: A Múzsákhoz). Védnökként pártfogolják a mindenség törvényeit éneklő híres dalnokokat és zenészeket (pl. rOrpheusz, rArión). A költővé avatás rítusa során az Olümposzon a Khariszok (’Khariszok/Gráciák) társaságában a babérág átnyújtásával papjaikká, szószólóikká szentelték fel a költőket (Hésziod. Theog., 24). Az így felavatott költő a Múzsák kedveltjévé és a költői halhatatlanság birtokosává vált. Ugyanakkor kegyetlen büntetéssel sújtották mindazokat, akik versenyre mertek kelni velük (lásd Thamürisz dalnok esetét: Apollod. Mit., I. 3,3). Platón Szapphót említi a tizedik Múzsaként (A tizedik múzsa). • A hellenisztikus korban az alexandriai uralkodók az általuk alapított híres kulturális központot a Múzsák előtti tisztelgésképpen Muszeionnak, azaz ’a Múzsáknak szentelt csarnok’-nak nevezték el (rkönyvtár). Horatiusnál a



költői hírnév és műveltség, a halhatatlanság forrásai (Ódák, I. 26, III. 4, III. 30, IV. 3). Vergilius IV. eclogájában és a homéroszi eposzok nyomán az Aeneis előhangjában az ihletet adó Múzsához fohászkodik. Ovidius a költői játékosságot megszemélyesítő Múzsa alakját jeleníti meg (Szerelmek, III. 15). A Múzsák ókori ábrázolásainak legteljesebb gyűjteménye a Vatikáni Múzeum Múzsa-termében található. • Proklosz a mennyei tudás forrásaiként említi őket: „lét örvényeiben bolygó lelket fölemelnek / szellemet ébresztő könyvekkel, béavatással / mentik a földi veszélyektől” (Himnusz a Múzsákhoz). • A Múzsákhoz való fohászkodás (invokáció) költői toposszá vált, amelynek keresztény változatában rSzűz Mária a megszólított. Dante Isteni Színjátékában mind az antik, mind a keresztény hagyomány megjelenik (Pokol, II. 7; Paradicsom, XVIII. 82–83). Zrínyi Miklós Szigeti veszedelem c. eposzában a Szűzhöz intézett költői invokáció olvasható: „Musa! te, ki nem rothadó zöld laurusbul / Viseled koszorudat, sem gyönge ágbul; / Hanem fényes mennyei szent csillagokbul.” Mantegna Parnasszus c. festményén (1497 k., Párizs, Louvre) az antik istenek társaságában, Apollón mellett látható a Múzsák kara.
A Múzsák (metszet, XVII. sz.). Alakjuk a XIX. sz.-ban gyakran a múzeumok, könyvtárak, színházak ikonográfiai programjához kapcsolódik.
• Goethe Hermann és Dorothea c. drámájának részeit az egyes költői műfajokat jelképező Múzsákról nevezte el. Berzsenyinél az ihlet forrása (A’ Múzsához I.; Az én Múzsám). Baudelaire a Beteg Múzsa c. versében a
gyötrelmet okozó, a költőt látomásokkal kínzó Múzsa alakja jelenik meg: „Mi lelt szegény kínzóm [...] üreges / szelíd éjjeli látomások.” Weöres Sándor az Átváltozások c. ciklus Aoidos a Muzsával c. szonettjében a Múzsa a dalnok „égő bátorságá”-nak és átszellemültségének forrása:



„gyengéd csillagunk feltárni segít / a mulandóban rejlő mennyeit.” rApollón/Apollo, rKhariszok/Gráciák, rnimfák [A. D.]
N
nád: Magas növésű, hengeres szárú vízparti növény. A görög-római mitológiában a Pán által üldözött Szürinx nimfa változott náddá, s ebből a nádból készítette rPán/Faunus a pánsípot (Ovid. Met., I. 689–712). Midasz király legendájában a fecsegésre utal, ugyanis a király titkát – szamárfüleit – a nádas susogja világgá (Ovid. Met., XI. 182–193). • A nádsíp számos európai és ázsiai nép folklórjában a heves, önmagát kifejező, síró és éneklő lélek szimbóluma. • A zsidó és keresztény kultúrában elsősorban romlandóságot, gyengeséget jelent. Az Ószövetségben Egyiptomot jelöli: „Bizonyára Egyiptomban, ebben a törött nádszálban bizakodol, amely áthatol annak a kezén, aki rá támaszkodik” (Iz 36,6). Az Úr által megvédett híveket is jelképezheti: „A megroppant nádat nem töri el” (Mt 12,20). Mint vízinövény, az élő víz forrásához, azaz a templom tanításához ragaszkodó alázatos hívek sokasága: „Ahol nincsen mocsár, terem-e nád ottan, s megnő-e a káka, ha víz nem tör elő?” (Jób 8,11). Utalhat az ingadozó, eltéríthető jellemre: „Mit mentetek látni a pusztába? Széltől hajladozó nádszálat?” (Mt 11,7). A Passió-ábrázolásokon a kigúnyoltatás jelenetében a töviskoszorús Krisztus kezében a nád mint jogar a kiszolgáltatottság, a földi gyötrelem jele (Mt 27,29) (Ecce Homo-képtípus).
„Íme, az Ember” (1740, Szilárdfy Z. gyűjteménye).



Krisztus szenvedésének eszközei között szerepel; az ecetes szivacsot nádon emelték Krisztus ajkához (Mt 27,48). • A büszke, erős rtölgyfa és a gyenge, hajlékony nád ellentétpárjában a nád az alázat erénye. A bűnök allegorikus ábrázolásán a Butaság egyik attribútuma. • Pascalnál az ember nyomorúságának és nagyságának szimbóluma: „Nádszál az ember, semmi több, a természet leggyengébbike; de gondolkodó nádszál” (Gondolatok, 347). rbambusz, rfuvola/furulya/síp [Ú. E.]
naiadok/naiaszok: rnimfák
Nap: A Naprendszer központja, a Földhöz legközelebb eső csillag. A fény és melegség égiteste, az élet forrása. Aktív őselem, maszkulin princípium; a kozmikus értelem és az igazság egyetemes szimbóluma. Látszólagos Föld körüli útja az élet, a halál és az újjászületés jelképévé avatta. Halhatatlan égitest: minden reggel felkel és minden este alászáll. Az ókorban számos istenséget azonosítottak a Nappal (Macrobius felsorolja őket Saturnalia c. művében: 17,3). • Egyiptomban rRé, majd Amon néven tisztelték.
A napkorong születése (falfestmény, VI. Ramszesz sírjából, Théba).
A Kr. e. XIV. sz. közepén Ehnaton fáraó vallási reformjában Aton, a fénylő napkorong monoteista tiszteletét valósította meg. Aton az élet teremtője és fenntartója: „Milljó formát teremtettél magadtól [...] És minden szembenéz veled, / Ki vagy a Nappali Korong /A föld felett” (Naphimnusz). A Napot a Hold párjaként is értelmezték, együtt rHórusz két szemét jelentették (Plutarkhosz: Iszisz és Oszirisz, 52). • A japán sintoizmus napistensége



Amateraszu istennő, ő az életadó fény eredője. • Perzsiában a szárnyas napkorong a legfőbb isten, rAhura Mazda hatalmának jele (ez megjelenik pl. a perszepoliszi palota egyik domborművén). Mitrát a perzsák, majd a rómaiak szintén a Nap mindent legyőző hatalmával ruházták föl (rMitra/Mithrasz). • A görög-római mitológia napistene rHéliosz/Sol, aki négylovas hintóján halad át az égen. rApollón/Apollo mint a fény istene szintén rendelkezett szoláris jelentéssel. Egy hellenizmus kori A Naphoz c. orphikus himnusz így dicsőíti az égitestet: „a világ kormányrúdja kezedben, / Fényhozó, mindig más arcú, életet osztó [...] Mindent fénybe te vonsz, a világ ragyogó szeme vagy te.” Hagyományosan hét napsugarat ábrázolnak: közülük hat a tér dimenzióival van összefüggésben, a hetedik a kozmoszon kívülit jelzi. A napsugaraknak és a kozmikus geometriának ezt a kapcsolatát a görögöknél a püthagoraszi számszimbolika fogalmazza meg (rhét, rszámok). Az ókori római misztériumvallások között elsősorban a Mithraszkultusz központi jelentőségű eleme a téli napfordulókor ünnepelt „legyőzhetetlen Nap”, a Sol invictus tisztelete (rMitra/Mithrasz). • A hellenizmus kori asztrológiai modellben a Földet koncentrikusan övező hét bolygó szférájában a középponttól számított negyedik bolygó. Az ókori eredetű asztrológiai hagyományban az élet, a tekintély, a férfiasság és az uralkodás bolygója. Az állatövi csillagképek közül az Oroszlán jegyéhez kapcsolták (rOroszlán csillagkép). A Biblia is számos helyen von párhuzamot Isten, ill. Krisztus és a Nap között (pl. Zsolt 84,12; Mal 3,20). A Nap Isten dicsőségének legfőbb természeti kifejezője: „Az ég büszkesége a fényes boltozat, az Úr dicsősége ragyog fenn az égen” (Sir 43,1). A világbíró és feltámadó Krisztust „az Igazság Napjá”-nak (Sol Justitiae) és antik hagyományként – „legyőzhetetlen Nap”-nak (Sol invictus) is nevezték. Halála és leszállása az alvilágba a naplemente, a sírban eltöltött ideje a Nap éjszakai útja, feltámadása a napkelte. A Kelet felé forduló imádkozás, ill. a templomok és a sírok keleti tájolása szintén a Napszimbolikához kapcsolódik (régtájak, réjszaka, rhajnal, rtemplom). A gótikus székesegyházak homlokzatán a rózsaablakot Napként és Krisztusként értelmezték (rablak). Assisi Szt. Ferenc Naphimnuszában az Isten teremtette világban megnyilvánuló szépség és rend legfőbb kifejezője: „Áldott vagy, Uram, s kezed minden műve áldott, / legfőképpen öreg bátyánk, a Nap [...] tündökletes, / ó, felséges Atyánk, mint te magad.” A Mária-szimbolikához a Jelenések könyvének apokaliptikus látomása alapján kötődik. „Az égen nagy jel tűnt fel: egy asszony, öltözete a nap, lába



alatt a hold, fején tizenkét csillagból korona.” (Jel 12,1). A XVIII. sz.-i protestáns prédikátor, Jonathan Edwards szerint a természet is „Isten ujjának lenyomatát” hordozza, ezt is előképként értelmezi. A naplemente Krisztus halálát ábrázolja. Caspar David Friedrich Kereszt a hegyen c. festménye is az üdvtörténet és a természeti jelenség párhuzamát sugallja (1811, Drezda, Staatliche Kunstsammlungen, Gemaldegalerie).• A hermetikusok is Istennel azonosították: „A Napot az Atyaistennek feleltetik meg, világosságát a Fiúnak, és melegét a Szentléleknek. A ragyogás közvetlenül a Nap egyedülálló tömegéből keletkezik és sugárzik, a meleg hatása és jótékony tulajdonsága pedig mindkettőből származik” (Fludd: Mindkét kozmosz, I). • Az alkímiában a Nap az intellektus, a Holddal együtt az arany és az ezüst, a király és a királyné, a lélek és a test szimbóluma. A fekete Nap (Sol niger) az éjszaka Napja. Az alkimisták számára a fekete Nap az ősanyag (prima materia), a tudatlanság. A napfogyatkozáshoz kapcsolódó hiedelmekkel összefüggésben a romboló erők elszabadulása, a katasztrófa, a halál és a szenvedés előrejelzője, az égen fénylő Nap ellentéte. • Színe az (arany)sárga; féme az rarany; napja a vasárnap; pozíciója a zenit; kora a fiatal férfikor; virágja a cikória vagy a rnapraforgó, állata a rkakas, a rfőnix, az roroszlán. • Konrad Kyeser Bellifortis c. művében a Nap csillagképét megszemélyesítő lovas Luxemburgi Zsigmond király vonásait viseli.



Nap (XV. sz., Bp., MTA Könyvtár).
• A tarot XIX. lapja, a Nap, az égitest alatt két gyermeket ábrázol, a testvéri szeretet és a boldogság megtestesítőit (rkártya). • A szabadkőműves szimbolikában az erények, az igaz fény, a legfőbb elöljáró. A Hold párjaként látható Kazinczy Ferenc szabadkőműves kötényén (Sátoraljaújhely, Kazinczy Múzeum). • A felvilágosodás korában az értelem világosságának szimbóluma, amelynek segítségével legyőzhetők a sötétség erői. Ez a gondolat fejeződik ki Mozart (és Schikaneder) A varázsfuvola c. operájában is, amelyben Sarastro (Zarathusztra/Zoroaszter) a napvallás főpapja. Illyés Gyula Napanya c. versében az „örök szüle” a gondoskodó jóság megtestesítője. rállatöv, rcsillag/bolygó, rdicsfény/glória, rfény/világosság és sötétség, rgömb, rkör, rnaptár [P. I.]
napaiák: rnimfák
napraforgó: Közép-Amerikából származó magas, fészekvirágzatú növény, melynek neve már önmagában is kifejezi szoláris karakterét. Az imádat, negatív értelemben a szolgai követés szimbóluma. Tányérján a magvak



logaritmikus spirálokba rendeződve követik egymást, így lehet világmodell is (rspirál). • Egy görög-római mítosz szerint Klütia/Clytie, miután rHéliosz/Sol nem viszonozta szerelmét, napról napra sorvadt, lába lassan a földbe gyökerezett, de arcával mindig a Nap útját követte az égen, s így a heliotropium nevű virággá változott (Ovid. Met., IV. 256–270). Változékonysága miatt a megbízhatatlanságot és a mulandó javakat is jelenti. • Van Dyck Önarckép napraforgóval c. festménye (1635–1636, London, Duke of Westminster gyűjteménye) a művész elkötelezett csodálatát fejezi ki patrónusa, I. Károly angol király iránt. Van Gogh képe (Napraforgók, 1888, München, Neue Pinakothek) személyiségtükörként fogható fel. William Blake ”, napraforgó c. versében az ember szimbóluma, aki teste által a földhöz kötött, de lelke mindig fölfelé, a fény forrása felé törekszik. Juhász Gyula Vidéki napraforgó c. versében az antik mítosz virága a beteljesületlen vágyódás és a magányra kárhoztatott periferikus létezés tragikus képe: „Várta az istent, a napot, [...] De hasztalan. Magányosan / És mindig naptalan maradt. rmag, rNap [A. B.]
naptár: Az év napjait, heteit, hónapjait feltüntető rendszer, a ciklusokba rendezett ridő megjelenítője. Megalkotása a Hold, a rNap és a természet éves ciklikus változásának megfigyelésén alapult; az emberi életet meghatározó mérték, ritmus rögzítése, az idő múlásának tudatosítása. Lehetővé teszi a belső és külső fejlődés lépcsőfokainak jelzését, és mindannak a megünneplését, ami az ember kapcsolatát jelzi a Nappal, az istenekkel, a kozmosszal. Az állandó újrakezdés, a halál és az újjászületés kifejezője. Kialakításánál az emberek a ciklikusan ismétlődő természeti jelenségeket vették alapul: a Hold változásaira épült az ún. lunáris naptár, amelyet a nomadizáló népek használtak (pl. a legkorábbi héber naptárak ilyenek). A muszlim naptár ma is lunáris rendszerű (Korán, 9. szúra, 3637). A Nap állatövi csillagképeken keresztül vezető útjára alapozódott ún. szoláris naptár a földművelő népek körében terjedt el (rállatöv). Egyiptomban is ismert volt a ciklikusan ismétlődő napév. • A kínai naptár zoomorfizált; a hónapokat, ill. éveket egy-egy állattal azonosították (rJupiter bolygó). • Az indiai Brihadáranjaka upanisadban (I. 1) szereplő áldozati rló a napév kozmikus jelképe; végtagjai az évszakoknak, ízületei a hónapoknak felelnek meg. • A prekolumbiánus közép-amerikai kultúrák szoláris időmérésére utalnak azok a motívumok, amelyek a Nap éves útját jelzik a szakrális építményeken (pl. a piramisszentélyek 365 lépcsőfoka: a



tolték Kukulkán-templom; a tajini totonák 365 Fülke-piramisa; az azték Napkő, amely naptár és egyben feltehetőleg áldozati oltár). • Az antik kalendáriumi irodalomban tartjuk számon Hésziodosz Erga kai hémerai (Munkák és napok) c. művét, ill. Vergilius Georgicáját, amelyek az révszakok által szabályozott munkafolyamatokról adnak útbaigazítást. A naptár beosztását szabályozhatták jeles események is: pl. Ovidius Fasti c. műve a római év első hat hónapjának szertartásrendjét és mitológiai vonatkozásait ismerteti. • A művészetben jellegzetes tematikát képeznek az év hónapjaihoz tartozó munkafolyamatok ábrázolásai. A kora keresztény idők óta követhetők nyomon Európa román és gótikus templomaiban, a középkori és reneszánsz zsoltáros- és hóráskönyvek miniatúráin (pl. a Limbourg fivérek által illusztrált Berry herceg hóráskönyve [1413–1416]), valamint az egyházi év ünnepeit felsoroló breviáriumok és kalendáriumok (pl. a Grimani-breviárium) lapjain. A XVI. és XVII. sz.-ban kedvelt témája a francia és brüsszeli faliszőnyegeknek. Ezeken a képeken általában az adott hónapnak megfelelő munkát végző emberek láthatók (pl. vetés, aratás, szőlőszüretelés). Minden hónaphoz tartozik egy-egy csillagkép, egy-egy bolygó és antik isten, esetleg az emberi korok közül egy-egy. Az állatöv és az egyes hónapokhoz tartozó munkák egymás mellé helyezése az ég (makrokozmosz) és a föld (mikrokozmosz) éves ciklusainak összefüggéseit hangsúlyozza. rkör [A. B.]
narancs: Mint valamennyi sokmagvú termés, a termékenység szimbóluma. Gömb alakja a ’tökéletesség’ jelentést hordozza. • A keresztény művészetben a Madonna-képeken és a bűnbeesés ábrázolásain olykor az ralma/almafa helyett szerepel (pl. a palermói palotakápolna Bűnbeesés c. képén, XII. sz.). A mennyei Jeruzsálem egyik fája, pl. a Van Eyck fivérek genti oltárán. Fehér virága a szűziesség jelképe (rfehér); koszorúba fonva menyasszonyi dísz. Csokonai A’ Tsókok c. művében szintén a ’mennyei boldogság’ és ’tisztaság’ jelentésben szerepel: „...’s Lelkem is mintha egyszerre ki szakasztódott vólna Mellyemből, elrepűlvén vélek, e’ Paraditsom gyönyörű Narantsánn kezdett legelni.” • A „magyar narancs” az ötvenes évek irreális és káros gazdaságpolitikájának szatirikus példája Bacsó Péter A tanú c. filmjében. rgyümölcs/termés, rnarancssárga [Ú. E.]
narancssárga: Átmeneti szín a rpiros/vörös és a rsárga között. A mennyei aranysárga és a pokoli bíborszín között a szellem és a libidó egyensúlyát



jelképezi. • Kínában és Japánban a szeretet és a boldogság színe. A buddhista szerzetesek ruhájának színeként a láng, a tűz, a megvilágosodás fénye, az isteni szeretet kinyilatkoztatása (rfény/világosság és sötétség). • Az antikvitás Múzsái, a művészetek pártfogói narancsszínű ruhát viselnek (rMúzsák). • A zsidó hagyományban a ragyogás és a pompa színe. • A középkorban a bujaság, az egyéni dicsőség és a hűtlenség kifejezője. rszínek [Ú. E.]
Narkisszosz/Narcissus: A görög mitológiában Képhiszosz boiótiai folyóisten és Leriopé nimfa szépséges fia; az önimádó szépség, valamint az önemésztő szerelmi bánat és a fiúszerelem egyik megszemélyesítője. Pauszaniasz szerint Narkisszosz a forrás vizében nem saját, hanem húga tükörképét vélte fölfedezni, ezért a történet a végtelen testvéri szeretet kifejeződéseként is értelmezhető (IX. 31,7–8). Egy másik mítoszvariánsban egy elutasított fiúkedves miatt kellett bűnhődnie. Az Ovidiusnál szereplő változat szerint Narkisszoszt, aki visszautasította az érte epekedő Ékhó nimfa szerelmét, rNemeszisz és a többi isten büntetéssel sújtotta. Így saját, víztükörben látott tükörképébe szeretett bele, és ez az önmaga iránt feltámadt szerelmi érzés kergette a pusztulásba. Alakja ezért a reménytelen vágyakozás és az abból fakadó bánat megtestesítője (Met., III. 341–510). Ovidius leírásában fehér nárcisz fakadt Narcissus véréből, amely síri virágként halál-szimbólum lett.
Aeigidius Sadeler: Narcissus (XVI. sz. vége–XVII. sz. eleje, Bp., Szépm. Múz.).



• Caravaggio az öntükröződés és a felfedezés örömét örökítette meg Narcissus c. festményén (1600 k., Róma, Galleria Nazionale d’Arte Antica). Poussin Narkisszosz és Ékhó (1630 előtt, Párizs, Louvre) c. képén az önpusztító szenvedély kifejezője. Történetét a magyar világi falfestészet mitológiai ábrázolásai között is megtaláljuk a kastélyok díszes termeiben, pl. a péceli Ráday-kastélyban (XVIII. sz.). • A német romantika számára az önmagából művészetet teremtő költő típusa (Schlegel: Narcissus). Ezzel szemben a XIX. sz.-ban Shelley Sorok egy kritikushoz c. versében mint a versengő féltékenység tárgya, a kiszolgáltatottság jelképe jelenik meg: „Ha Narkisszusza vagyok / ellenszenvednek, készülj arra, / hogy visszhanggá sorvaszt rosszindulatod.” • A XX. sz.-i francia költészetben Paul Valérynél az önszeretet hagyományos jelentésén túl az önmaga tükröződésére figyelő tudat kifejezője: „Imádlak, mirtuszok alatt, ó bús magányra / született lenge test, ki tükrödbe magad / csodálod” (Narcisz beszél). Oscar Wilde Dorian Gray arcképe c. regényében a főhős és arcképe tragédiával végződő szimbiózisa a művészet és valóság szecessziós problematikáját tárja fel. • A magyar irodalomban Narkisszosz alakja Ungvárnémeti Tóth László Nárcisz vagy a gyilkos önszeretet c. tragédiájában jelenik meg, ahol a rokokó pásztorköltészet konvencióinak megfelelően a szépséges ifjú tragédiáját a gőg és a szerelmi bánat okozza. Ungvárnémeti Tóth verseit használta föl Weöres Sándor Psyché c. művében (rPszükhé/Psyche). E mű alapján készült Bódy Gábor Nárcisz és Psziché c. fimje. • Freud Bevezetés a nárcizmusba c. tanulmányában (1914) a narcizmust az én kialakulásának kezdeti stádiumaként jellemzi: az én szexuális tárgyválasztása önmagára, ill. önmaga tükörképére irányul. A felnőttkori narcizmus Freud szerint egyfajta mentális betegség, amelynek lényege az énbe való visszavonulás. rtükör, rvirág [A. D.]
négy: A kozmikus teljesség és tökéletesség teljes kifejlődésének a száma. A stabil világ szimbóluma; geometriai megfelelője a rnégyzet. Míg a rhárom az isteni tökéletességre, a négy a teremtett, az anyagi világ teljességére utal (relemek, régtájak, révszakok). Az idő és tér koordinátáit jelöli ki. Számos geometrikus szimbólum összefüggésben áll a négyes szám ’teljesség’ jelentésével (pl. a négyzet, a rkereszt, a rszvasztika/horogkereszt). • A hindu ciklikus időszemlélet szerint a mahájuga (nagy világkorszak) négy, hanyatlás felé haladó jugából (krita, tréta, dvápara, kali) áll (ridő). A négy arccal ábrázolt Brahmá szintén az idők teljességére utal (a rVisnu



köldökéből eredő lótuszból a négyarcú Brahmá emelkedik ki) (rbráhman/Brahmá). A társadalom öröktől szabott rendjét a Purusá- ból eredeztetett négy kaszt határozza meg (rkozmikus ember). A buddhista tantrizmus négy fő energiaközpontot jelöl meg az emberi testben (rcsakra), s ezeket különböző négyes rendszerekkel feleltetik meg (pl. a négy nemes igazság, a négy istennő stb.). • Kínában a hagyományos esztétikai minőségek kifejezője (pl. a Dalok könyvében [Si king] a négy szótag kötelező, s minden későbbi vers hasonló tagolása ezt a hagyományos formát idézi). • A görög mitológiában az istenek követének, Hermésznek a száma. Az orphikusoknál a legfelsőbb szellemi lény androgünitásának szimbóluma (randrogün/hermafrodita). A püthagoreusoknál a négy, a Tetraktüsz (rtíz) alapeleme, az isteni szellem. • A Bibliában az oltárnak négy szarva van (Kiv 27,2), Ezekiel látomásában négy négyarcú lény jelenik meg (Ez 1,10). A négy apokaliptikus lovas a pusztulás teljességét árasztja a világra (Jel 6,1–8), s a föld négy sarkán a négy szelet őrző angyal áll (Jel 7,1) (rApokalipszis lovasai). Az arkangyalok, a paradicsomi folyók, a nagypróféták és az evangélisták, a keleti és nyugati egyházatyák száma egyaránt négy. A sarkalatos erények (Igazságosság, Erő, Okosság, Mértékletesség) és bűnök (Igazságtalanság, Harag, Állhatatlanság, Ostobaság) csoportosításában is szerepet kap. • A zsidó Kabbalában a negyedik szefirá, a Heszed (’könyörület’, ’jóság’) a kegyelmet, Isten abszolút jóságát, a jó gyökerét jelenti. Isten nevének négy betűje (JHVH) a mindenség, az isteni világ teljessége (rszefirá/szefirot). • A tarot IV. lapja, a Császár, az anyagi világ, az életerő, az uralkodás fallikus szimbóluma (rkártya). • Az ókori tanokat (pl. Antiokhosz athéni asztrológus Kr. e. II. sz.-i rendszerezését) követő mágikus hagyomány korrespondencia-tana a négyes szám mindenséget összefogó rendszerező elvét véve alapul, az egyes szintek összefüggéseit hangsúlyozva négyes csoportokba rendezte a makro- és mikrokozmosz világát. E (részleteikben eltérő) csoportosítások az állatövi jegyek, az évszakok, az életkorok, az elemek, a szélirányok, a minőségek, a halmazállapotok, a testnedvek, a vérmérsékletek és a színek négy-négy alapelvének felsorolásából állnak.
állatövi jegyek évszakok életkorok
1. Kos, Bika, Ikrek tavasz gyermekkor
2. Rák, Oroszlán, Szűz nyár ifjúkor
3. Mérleg, Skorpió, Nyilas ősz férfikor



4. Bak, Vízöntő, Halak tél öregkor
elemek szélirányok minőségek
1. levegő D meleg-nedves
2. tűz K meleg-száraz
3. föld É hideg-száraz
4. víz Ny hideg-nedves
halmazállapotok testnedvek vérmérsékletek színek
1. folyékony vér szangvinikus vörös
2. légnemű epe kolerikus sárga
3. sűrű fekete epe melankolikus fekete
4. szilárd nyál flegmatikus fehér
• A XVIII. sz.-i európai zenében a négytételessé bővült szimfónia a legfontosabb zenei műfajjá emelkedett, s ezáltal olyan esztétikai teljességet képviselt, amely irányadó lett más műfajok (vonósnégyes), valamint a romantikus zeneszerzők számára (Brahms, Bruckner). Adorno megfogalmazásában a négytételes szimfónia „Az emberiséghez intézett szónoklattá válik”. rszámok [Ú. E.]
négyzet: A négy alapvető geometrikus szimbólum egyike, a pont (rközéppont), a rkör és a rkereszt mellett. A föld szimbóluma, szembeállítva a kör jelképezte éggel; egy másik szinten a megalkotott világmindenségnek, a földnek és az égnek együttese, szemben a meg nem alkotottal és magával az alkotóval. A halál bizonyossága az élet és a mozgás dinamikus körével szemben. Statikus forma; rnégy oldala határolt. A döntés vagy a döntés pillanatának alakzata. A kockához hasonlóan felidézi a stagnálás, a megszilárdulás és a tökéletességben való stabilizáció képét (rkocka). • A távol-keleti gondolkodásban a folytonosan változó anyagi világ körével ellentétben az abszolútum stabilitását fejezi ki; ez a jelentés a buddhista és hindu ikonográfia mandala-ábrázolásain is megjelenik (rmandala). • Platón a négyszöget úgy tekintette, mint a magában való tökéletes szépet, az idea megtestesítőjét. A püthagoreus hagyomány szerint a négyzet egyesíti magában Rhea, Aphrodité, Démétér, Hesztia és Héra hatalmát. Rhea, az



istenek anyja, a folytonosság forrása a négy elem formájában jelenik meg, amelyek közül a víz Aphroditéhoz, a tűz Hesztiához, a föld Démétérhez, a levegő pedig Hérához tartozik. Az ókori, feltehetőleg püthagoreus eredetű mágikus betűnégyzet a mágikus hagyományban a világot egyesítő, kozmikus erő jele (rbetű/írásjel). • A Bibliában is szó esik a föld „négy szélé”-ről: „Eljött a vég az ország négy szélére!” (Ez 7,2). Egy másik helyen a föld „négy sarka” szerepel: „a sátán [...] útra kel, hogy a föld négy sarkán félrevezesse a népeket” (Jel 20,7). A város-alaprajzok egyik alaptípusa (orbis quadratus) (rváros). Mivel a négyzet minden földi lét szimbóluma, egyben a szellemivé vált ember megjelenési formája. A keresztény szimbolikában a négyszögbe írt kereszt a Krisztust körülvevő négy evangélistát jelzi. A négyzet a világmindenség, négy sarka a négy elem. A körbe írt négyszög azt jelöli, hogy a föld függ az égtől. A négyszögletű forma az időhöz tartozik, így a végesség kifejezője. A négyszög tehát nem más, mint az égi szféra tökéletessége a földön, az anyag világában. A nyugati hagyományban a kör négyszögesítése vagy a négyszög körré alakítása transzformálás: az ég, a menny kör alakú szférikus formáinak a föld derékszögű formáira való transzformálása és fordítva. A szakrális építészetben az alaprajzokban kapott szerepet, pl. templomok, oltárok, városok, terek esetében. A négyzet a rmennyei Jeruzsálem egyik modellje: „A város négyszögben épült, és hossza annyi volt, mint a szélessége” (Jel 21,16). • Az asztrológiában a 90°-os szöget bezáró fényszög, a négyzet (kvadrát) mint akadály, széttartás, nehézség, fék, mint az erőkifejtés szükségessége jelenik meg. A négyzet az állatövi jegyek minőségi felosztásának és csoportosításának is az alapja. Három négyzet jelöli a jegyek három csoportját. A kardinális jegyek a Kos, a Rák, a Mérleg és a Bak; a szilárd jegyek a Bika, az Oroszlán, a Skorpió és a Vízöntő, a változó jegyek csoportjába pedig az Ikrek, a Szűz, a Nyilas és a Halak tartozik (rállatöv). • A hermetikus hagyomány szerint, ha a négyzet az oldalán áll, akkor a stabilitást, ha az egyik szögén, akkor a mozgást szimbolizálja. Körrel a közepében az anima mundit jelképezi. rnégy [K. Zs.]
nektár: A görög-római mitológiában az istenek itala. Pohárnokuk, „Hébé járt köztük, az úrnő, / nektárt töltögetett, míg ők aranyos poharakkal / egymásért ittak” (Hom. Il., IV. 2–3) (rHébé/Iuventa). Később rGanümédész lett az istenek „nektárkeverője” (Ovid. Met., X. 160). • Isteni áldás jeleként,



édes borként szerepel Kölcsey Hymnusában: „Tokaj szőlővesszein / Nektárt csepegtettél.” rambrózia, rméz [Ú. E.]
Nemeszisz: A görög mitológiában Nüxnek, az éjszaka istennőjének apa nélkül született lánya; az elkerülhetetlen végzet és a váratlanul lecsapó büntetés, valamint az igazságosztás jelképe (Hésziod. Theog., 223). Mint a javak igazságos elosztója, a törvényszegőket és a feladatukat nem megfelelően végzőket bünteti. E funkciója révén alakja és attribútumai Dikéhez, az igazság istennőjéhez állnak közel (rHórák, rSzűz csillagkép). A kiegyenlítő igazságosság és az önmérséklet szimbóluma, aki rTükhé/Fortuna, azaz a sors kiszámíthatatlansága fölötti ellenőrzést gyakorolja (Hérodotosz I. 34, III. 40; Pindarosz: Olimpiai ódák, XII. 1–2; Apollóniosz Rhodiosz: Argonautika, IV. 1042–1043). A mítoszok szerint Zeusz és Nemeszisz frigyéből született Heléna, aki miatt a trójai háború kirobbant, s akit közvetetten Nemeszisz földi megtestesülésének tartottak (Apollód. Mit., III. 10,7; Pausz. I. 33,3). • Rómában a politikai és morális egyensúlyt fenntartó erőt tisztelték benne, ezért többnyire komoly, elgondolkodó nőalakként, szárnyakkal, kezében mérleggel, zablával, karddal vagy ostorral jelenítik meg (rkard, rmérleg). Így ábrázolja a Vatikáni Múzeumban lévő hellenisztikus szobor, és ezt az ikonográfiát követi
Dürer Nemeszisz c. rézmetszete (1501–1502).
rErinnüszök/Furiák [A. D.]



Neptunus: rPoszeidón/Neptunus
Neptunusz bolygó: A Naprendszer nyolcadik, 1845-ben felfedezett
bolygója. Jele: . Az asztrológiai rendszerbe illesztve a következő tulajdonságokkal, hatásokkal ruházták fel: negatív, passzív, nedves jellegű; a nőies és férfias elem keveredik benne, de a nőiesség van túlsúlyban. Mint elv, az egyetemességben való felolvadást, a mindenre kiáradó szeretetet, Isten átélését, az áldozatkészséget, de ugyanakkor az egyéniség kereteinek szétolvadását fejezi ki. A határtalanság, a káosz planétája. Uralma alá tartoznak az okkult tudományok, a szellemi megnyilatkozások, minden, ami az érzékfölötti világgal van kapcsolatban, ugyanakkor az önámító képzelgés is. Neptunusz jellegű fém az alumínium. Kövei a kalcedon, a tűzopál s általában az irizáló kövek. rcsillag/bolygó, rPoszeidón/Neptunus [Ú. E.]
néreiszek: rnimfák
nimfák: A görög mitológiában az ősi növényfetisizmus jeleit magukon viselő természetistennők, akiket szép, fiatal leányokként ábrázoltak. Az olümposzi istenrend alacsonyabb rangú istennői, jótékony hatású tündérek, a természet minden zugának benépesítői. A „virágarcú” nimfák a természetben ható éltető erő megszemélyesítői, a virulás, a felüdülés, az egészség, a szaporodás gondozóiként a természet szépségének és rendjének kifejezői: „a nimfa húgokhoz, kikből száz a folyón él künn, száz óvja az erdőt” (Verg. Georg., IV. 335). A naiadok vagy naiaszok a folyók, patakok, források nimfái; a Néreiszek és Ókeaniszok a tengerek nimfái, Ókeanosz és Poszeidón kísérői (Hésziod. Theog., 240–262; 346–360). A legismertebb Néreiszek (Néreusz tengeristen és felesége, Dórisz leányai) Thetisz, Amphitrité és Galateia. Az oreiaszok a hegyekhez, a napaiák a völgyekhez és erdőkhöz tartoznak, a drüaszok és hamadrüaszok a ligetek, fák nimfái. Hésziodosznál az erdő nimfái (meliák [kőrisnimfák]) Uranosz kasztrálásakor az égistennek a Földanyára hullott magjaiból keletkeztek (Theog., 183–187) (reső, rvér). Közéjük tartozik pl. Daphné és a Heszperiszek (rbabér, rHeszperiszek kertje). A fák nimfái (rkőrisfa) halandók: „amint a halál Moirája megáll mellettük, / akkor a szép fák hervadnak le először a földön, / körben sorvad a lomb róluk, lezuhannak az ágak, / – s lelkük a nimfákéval hagyja el együtt a napfényt” (Homéroszi IV., Aphrodité-himnusz, 269–272). Elsősorban a természethez közel álló



istenségekkel állnak kapcsolatban, rPán/Faunus, rArtemisz/Diana, rPerszephoné/Proserpina kísérői, és a különböző természetdémonok, rSzilénosz/Silenus és a rszatüroszok/faunusok társai, valamint istenek, pl. rZeusz/Jupiter, rDionüszosz-Bakkhosz/Liber-Bacchus dajkái. Ibükosz Töredék a tavaszról c. versében a természet szépségére utalnak. Vergiliusnál az emberi világtól érintetlen, szűz természet jelképes figurái: „szemben szirtoldal, cseppkőbarlang, vize édes / s több, természet-vájta pad is van benne, kövekből: / nimfák csarnoka ez” (Verg. Aen., I. 166–168). Eclogáiban az idilli paraszti és pásztorélet természetközeliségének jelzői (pl. III. 9; VI. 55–56; X. 55). Georgica c. művében is ilyen értelemben szerepelnek: „Hát aki tiszteli még Pánt és a paraszti sok istent / nimfák szűzeit, agg Silvánust, az mi szerencsés” (II. 493–494). • A középkorban számos mitológiai lényhez hasonlóan ördög-jelképként jelennek meg, pl. a Carmina Burana Démonoknak nemzetsége c. versében: „nimfák, szirének [...] tűnjetek el egyenest a pokolban.” • A barokk és rokokó idején a női szépség kifejezői; ebben az értelemben szerepelnek pl. Csokonai A’ Duna’ nimfája és Az alvó Lilla felett c. költeményeiben. Az ő költészetében – a felvilágosodás természetfelfogásának nyomán – a gyarló emberi civilizáció ellentéteként értelmezett megértő természet, egy tisztább, magasabb rendű világ jelképes alakjaivá magasztosulnak: „Két hegy között a’ tónak és pataknak / Nimfái kákasátorokba laknak; / ’S tsak akkor úsznak elő, / Ha erre Bőlts ’s Poéta jő” (A’ Magánossághoz). • A mitológiai témájú képek gyakori szereplői, pl. Raffaello Galathea diadala (1511, Róma, Villa Farnesina), Rubens Nimfákat kergető szatírok (1636–1640 között, Madrid, Prado), Boucher Diana fürdője c. festményén (1742, Párizs, Louvre). • T. S. Eliot – egy nemesi esküvőt ünneplő Spenser-vers (a Prothalamion) részlete, az ünnepléshez csatlakozó folyami nimfák említése kapcsán – a szemétlerakattá degradálódó folyóról ezt írja: „elköltöztek a nimfák” (Átokföldje, III). Weöres Sándor Nimfa c. versében a terméketlen szűzi szépség és tisztaság képe. rtündérek/Tündérország [Ú. E.]
Niobé: A görög mitológiában az istenekkel versengő emberi kevélység és elbizakodottság, valamint az abból eredő bűnhődés és szenvedés és az anyai fájdalom kifejezője. Apollodórosz szerint Niobé volt az első halandó asszony, akit Zeusz szeretett, így ő a görög törzsek ősanyja, ő szülte Argoszt és Pelaszgoszt (Mit., II. 1,1). A legelterjedtebb mítoszvariáns szerint Tantalosz kis-ázsiai király lánya volt. Házát bőséges gyermekáldás



kísérte, és ezért gőgjében – tizenkét gyermekével büszkélkedve – Létó istenasszonnyal mert versengeni (Szapphó frg. 119.; Ovid. Met., VI. 146). E vakmerőségért Létó két gyermeke, rApollón/Apollo és rArtemisz/Diana állt bosszút: ezüstíjukkal lenyilazták Niobé mind a hat fiát és hat lányát (Hom. Il., XXIV. 602–617; Ovid. Met., VI. 302–312) (ríj és nyíl). Niobé a gyermekek halála miatti fájdalmában könnyeket ontó sziklává változott, így lett alakja az emberi fájdalom, a gyász megtestesítője (Apollod. Mit., III. 5, 6; Szophoklész: Antigoné, 858). A firenzei Uffiziben őrzött antik Niobészobor a könyörületért esedező anyát ábrázolja. • A magyar irodalomban Vajda János Az üstökös c. versében Niobé a kozmikus magány és a boldogtalanság: „Fenséges Niobéja az égboltnak, / Lobogó gyász, én neked hódolok.” [A. D.]
nirvána: A buddhista vallás célfogalma: a vágyak, a létszomj teljes megsemmisítése, kioltása (szanszkrit szó, jelentése: ’kialvás’, ’kilobbanás’), s így a tökéletes vágytalanság és felszabadultság állapotának elérése; benne foglaltatik az illúzióktól s egyben a tudatlanságtól való megszabadulás (tűz). Buddha beszédeiben ekképpen jelenik meg: „...az érzetek megszűntével megszűnik a létszomj, a létszomj megszűntével megszűnik a léthez kapcsolódás, a léthez kapcsolódás megszűntével megszűnik a létezés, a létezés megszűntével megszűnik a születés, a születés megszűntével megszűnik az öregség és halál, bánat, fájdalom, szenvedés, szomorúság és gyötrelem. Így szűnik meg ez az egész egyetemes szenvedés”
(Maddzshima-nikája, 38. A létszomj kioltása). Csak negatívumokban szokás kifejteni, mert ésszel felfogható minőségei nincsenek. (Az európai használatban gyakori a téves értelmezés: ’nemlét’, ’buddhista túlvilág’ stb.) A parinirvána (szanszkrit ’végső kilobbanás’) kifejezéssel szokás jelölni a történeti rBuddha elhalálozását; ennek képi, ill. plasztikai ábrázolása is gyakori. [M. P.]
Noé: Ószövetségi patriarcha. Az egyetlen „igaz ember”, aki „Isten színe előtt járt” (Ter 6,9), ezért az Úr útmutatása nyomán épített bárkáján családjával és az egybegyűjtött állatokkal együtt megmenekül az özönvíztől, a pusztító ártól (Ter 6,13–20) (rvíz). Erre utaló attribútuma a rhajó/bárka és a rgalamb/gerle.



Noé a bárkában (mozaik, XII. sz., Velence, Basilica di San Marco).
A föld új népessége tőle (fiaitól: Szem, Kám és Jáfet) ered, ebben az értelemben az emberiség ősatyja, új rÁdám, aki az első emberhez hasonlóan a szaporodás áldásában részesül (Ter 9,1). Az özönvíz elmúltával bemutatott áldozatát követően az Úr szövetsége jeléül szivárványt jelentet meg az égen (Ter 9,14) (rszivárvány). • Az ókeresztény művészetben a pusztító özönvízből megmenekülő Noé az Istenbe vetett hit és az ebből táplálkozó remény megtestesítője. • Villon Ballada és könyörgés Cotard mesterért c. versében azt a bibliai hagyományt említi, amely szerint ra szőlőművelés föltalálója (Ter 9,20–21): „Noé apánk, szőlők és borok apja” (rszőlő). A részeg, meztelenségében leleplezett és kigúnyolt Noét (Ter 9,20) a középkori művészetben a Krisztus kigúnyolása-jelenettel állították párhuzamba.
Kölni mester: Noé kigúnyolása (fametszet, XV. sz.).
[Ú. E.]
nornák: rMoirák/Párkák, rfonal/fonás
nő: ranyaistennő, rférfi és nő



nőszirom/írisz: Kora tavasszal virágzó dísznövény, nevét sziromszerű bibéjéről kapta. Kardliliom, kék liliom vagy egyszerűen liliom néven is ismert. A különböző fajták eltérő színű virága miatt az ókorban írisznek (’szivárvány’) nevezték (rszivárvány). Plinius szerint csak szűz ember gyűjtheti, szigorú szabályok szerint. • A keresztény ikonográfiában a szeplőtlen fogantatás szimbóluma és Mária szüzességének jelképe. Kard (tőr) formájú levele miatt a középkorban a Passióra és Mária hét fájdalmára utal; a Simeon által megjósolt (Lk 2,35), a Mater Dolorosa szívét átszúró karddal hozzák kapcsolatba (Dürer: Madonna írisszel, 1508, London, National Gallery). Svéd Szt. Brigitta azért hasonlítja Máriát kardliliomhoz, mert a virág levele úgy hasad ketté, mint a Szűz szíve fia halálakor.
M. S. mester: Mária és Erzsébet találkozása (részlet, 1506, Bp., MNG).
• Keresztelő Szt. János mellett az Ó- és Újszövetség közötti közvetítő szerep jelképe (pl. Leonardo: Sziklás Madonna, 1483–1486, London, National Gallery), és anyja méhében való szentesülésére utal („Az Úr hívott meg, mielőtt még születtem; anyám méhétől fogva a nevemen szólított, számat éles kardhoz tette hasonlóvá” – Iz 49,1–2) (rkard). Jelentése gyakran keveredik a lilioméval. A középkori hit szerint apotropaikus hatású, veseés bőrbántalmak, továbbá lepra elleni gyógynövény. A néphit szerint védi a lovakat megbabonázásuk ellen. Húsvét éjjel kiásott, megszárított gyökere fejen viselve sebezhetetlenné tesz. rliliom, rvirág [Eö. A.]
Nüx: réjszaka



Ny
nyáj: Az emberi közösség, a nép jelképe. A mezopotámiai példázatgyűjtemény egyik darabja szerint: „Nép király nélkül: / nyáj pásztor nélkül.” • A keresztény szimbolikában a hívők közössége, a gyülekezet tagjainak összessége. Isten népét, az Egyházat (Eklézsia) jelenti: „Hallgatni fognak a szavamra, s egy nyáj lesz és egy pásztor” (Jn 10,16). Alexandriai Szt. Kelemen is ebben az értelemben említi: „Irányítsd, szent pásztor, / Okos nyájad” (Himnusza Krisztushoz) (rbárány/juh, rJó Pásztor).
Pastor Bonus (rézmetszet, XVIII. sz., Szilárdfy Z. gyűjteménye).
A hívek Szűz Mária védelmezésében bíznak, ő a nyáj őrzője: „székénél a Királynak / legyen védője a nyájnak” (Adam de Saint-Victor: Mária-ének). • A romantika korában kialakuló egyéniségkultusz óta negatív jelentést is hordozhat: az arctalanságot és az egyéniséget elpusztító csordaszellemet. Az ember számára a társadalmi beilleszkedést, ugyanakkor az egyéniség elvesztését, a tömegbe való beolvadást jelenti. A hős, a bölcs, az önálló, személyes sors követője szemben áll az ún. nyájszellemmel. Nietzsche a közösség által az egyéniségre kényszerített értékszemlélet megjelenéseként határozza meg az erkölcsöket: „Az erkölcsiség: nyájösztön az egyénben” (A vidám tudomány, III. könyv 116, Nyájösztön). A modern magyar költészetben is megjelenik ez a negatív jelentés, pl. Ady A Hortobágy poétája c. versében: „De ha virág nőtt a szívében, / A csorda-népek lelegelték”; és Babits Régen elzengtek Sappho napjai c. versében: „Az



ember hajdan ember volt [...] – ma nyáj, / megúnt baján kérődző.” rJó pásztor, rpásztor [K. J.]
nyár: raratás, révszakok
nyárfa: Északi mérsékelt éghajlati, magas törzsű rfa. Kínában a nyárfalevelek két oldalának különböző színe a jint és a jangot, a lunáris és a szoláris erőket, a dualitások összességét mutatja (rjin és jang). • A görögrómai mitológiában különbség van a fehér és a fekete nyárfa jelentése között. Az előbbi, rPerszephoné/Proserpina szent fája, az elíziumi mezőket jelöli; rHéraklész/Hercules is fehérnyárfa-koszorút viselt az alvilágba való leszállásakor (tizenkettedik hőstette során). rZeusz/Jupiter fája; ágait a neki bemutatott áldozatokhoz használták. A fekete nyárfa ezzel ellentétben a halált jelképezi, és Hadészhoz kötődik, aki Leukét nyárfává változtatta, és az alvilág bejáratához állította (rHadész-Plutón/Orcus, Dis). A fekete nyárfa, mint temetési fa, a természet hanyatló erőit szimbolizálja, s a múlthoz és az emlékekhez kapcsolódik. [K. J.]
nyíl: ríj és nyíl
Nyilas csillagkép: Az európai asztrológia kilencedik állatövi jegye, időszaka: november 23
december 21. Jele: . Az ókori egyiptomiak és mezopotámiaiak királyi íjászként ábrázolták.
A Nyilas csillagkép ábrázolása a denderai állatöv nyomán (Kr. e. I. sz., Párizs, Louvre).



• A görögök Kheirón rkentaur mítoszából eredeztették keletkezését. Eszerint a bölcs, héroszokat felnevelő kentaur halála után jutalomból került az égboltra. A csillagképet gyakran nyilazó kentaurként ábrázolják. • A középkorban az országok közül Magyarországot jelképezte, föltehetőleg a kalandozás kori, lovukkal „egybenőtt”, nyilazó magyarok látványa alapján. • Az asztrológia a jóindulat, az emberszeretet, a törvénytisztelet tulajdonságait társítja hozzá. A bölcsesség, a jog, a vallás és az igazság jelképe a zodiákus rendszerben. A Jupiter bolygó hatása alatt áll; a négy elem közül a tűz kapcsolódik hozzá. A zodiákus ember ábrázolásain a combon helyezkedik el. rállatöv, ríj és nyíl [Ú. E.]
nyírfa: Az északi féltekén honos, sudár, fehér törzsű rfa. A termékenység, a fény, a ragyogás jelképe. Védelmez a rboszorkányok ellen és kiűzi a gonosz szellemeket, ezért vesszőzték nyírfával a gonosztevőket és a boszorkányokat. • A szibériai népek szent fája, axis mundi, amely mentén a sámán égi utazása zajlik (rsámán/táltos). Mint kozmikus fának rhét, rkilenc vagy tizenkét (rtizenkettő) foka van, amelyek az égi szinteket jelölik. A sámánbeavató szertartások alkalmával a kör alakú jurta közepébe helyezték (rsátor). A sátortető nyílásáig ért, amely az égi rajtó, ill. a Nap. Ezen keresztül léphetett ki a sámán a felső világba. Ezzel összefüggésben a finnugor népek népművészetében életfa is lehet. A Holddal azonosítva női szimbólum. A Nap és a Hold vonásait együttesen hordozva természete kettős: apa és anya, maszkulin és feminin egyszerre. Szimbolizálhatja az utat, amelyen az égi energia a földre jut, s az emberi vágyakozás a magasba tör. A szölkupok védelmező erejűnek tekintették: a védőszellemek képét az áldozati nyírfára akasztották, közel a házhoz. • A kelta druidáknál az év első hónapját jelképezte. A kelták valószínűleg temetési szimbólumaik között tartották számon. • A germán népek a mennyei istent tisztelték benne fényes kérge miatt; Tórnak, Donarnak és Friggnek szentelt fa volt. • A szláv népeknél a tavasz hírhozója, s a fiatal lány jelképe. Szergej Jeszenyin költészetében az orosz táj jellegzetes növénye, a szülőföld. • Paavo Haavikko Vaskor c. művében, amely a finn nép eposzait dolgozza fel, a nő szimbólumaként szerepel. [A. B.]
nyolc: Az isteni hetességet megvilágosító misztérium, a beavatás jelképe. A kozmikus harmónia és egyensúly, a nyugalom megtestesítője. A nyolc a négy közbülső iránnyal kiegészülő rnégy világtáj képe (régtájak); grafikus



ábrázolása a leggyakrabban a kétszeres rkereszt. A legtöbb kultúra a nyolcashoz a paradicsomi beteljesedés, a feltámadás és a megváltás képzetét társítja, hiszen a hetes után egy új ciklus kezdetét jelöli (rhét). • Kínában a trigramma-ábrák száma: ezt a Ji kingben (Változások könyve) szereplő nyolcféle vonalkombinációt mitikus kinyilatkoztatásból eredeztették, amelyek a „Végső Elv” megnyilvánulásai (Liu Hszie: Az
irodalom szíve és faragott sárkányai, I). A rjin és jang grafikus ábráját is
gyakran övezik a nyolc trigrammával (rtrigrammák). A Ji king hatvannégy hexagrammáját a 8×8 trigramma variációi alkotják. A taoista halhatatlanok száma is nyolc a hagyomány szerint, ők a Boldogok Szigetének lakói (rsziget, rtao).
Szu Csang-csun: A nyolc halhatatlan (tusfestmény, XIX. sz.).
• Buddha első beszédében (A Tan kerekének elindítása) a nyugalom, a megismerés, a megvilágosodás, a kialvás útja: „a nemes nyolcágú ösvény” (Mahávagga, I. 6) (rnirvána). A jóga nyolc alapgyakorlatot ír elő, amelyek nyolc erőt szabadítanak föl. A nyolcadik fok a nirvánához vezet: ezen a szinten helyreáll az őseredeti egység, és az egyén kiszakad az inkarnációk végtelen folyamából. A keleti eredetű rsakk 8×8 fehér és fekete négyzetet tartalmazó táblája is a nyolcas szám ’teljesség’ jelentését hordozza. • Az antik világban az égtájak száma (négy fő és négy közbülső), amint erről Athénban a nyolcszögletű Szelek Tornya (Kr. e. 50 k.) is tanúskodik (rszél). • A zsidó vallásban a szövetség jelképe: az újszülött fiúgyermeket a nyolcadik napon körülmetélik (rkörülmetélés). • A kereszténységben is fontos numerikus szimbólum. Isten hat nap alatt teremtette a világot, és a



hetediken megpihent. A nyolc tehát a teremtésen túl van: a föltámadás, a krisztusi transzfiguráció és a megváltás száma. A messiási ígéret beteljesülése, a paradicsomi lét kezdete. A keresztelőkápolnák és medencék nyolcszögletű alaprajzot is követhetnek: ez a keresztség, a krisztusi létben való újjászületés, az „új szövetség” kifejezője. A Van Eyck fivérek genti oltárán az Élet vizének kútja nyolcszögletű (1426–1432, Szt. Bavo). Velencében a Santa Maria della Salute-templom a keresztelőkápolna alaprajzát ismétli felnagyított formában (1679–1710). • A nyolcágú csillag a magyar reformátusok egyik szimbóluma (rcsillag/bolygó). • A zsidó misztikában (a Kabbalában) a nyolc a még differenciálatlan dolgok kincsestára, egyben pedig a kozmikus föltámadásnak is a száma: az isteni energiából kiáramló isteni dinamizmus újra és újra megteremti a mindenséget. A szefirák közül a nyolcnak Hod, a Dicséret felel meg (rszefirá/szefirot). • Számos kultúra zenei rendszere az oktávból indul ki, és azt a legtisztábban összecsengő konszonanciának tekinti. Az oktáv a diatonikus hangsor nyolcadik foka, amely fizikailag az alaphang első felhangja, matematikailag pedig a legegyszerűbb arány, az 1:2. rszámok [V. E.]
Nyugat: régtájak, rfény/világosság és sötétség, rNap
nyúl: Szaporasága miatt termékenység-szimbólum; jellegzetesen feminin, lunáris állat, a holdistenségekhez társítják. A rHold által szabályozott periodicitás kifejezője. • Az aztékoknál a Hold maga is nyúl alakban jelenik meg; az újjászületés, a megfiatalodás kifejezője. Az észak-amerikai indián kultúrákban a fény állata, a vizek és a szelek ura. Jellemzője az éles ész; elpusztítja az ember ellenségét, a kígyót, valamint a halat. • Számos afrikai legendában változik át a fehér nyúl feketévé, vagyis boszorkánnyá. • Egyiptomban Thot isten és az isteni kontempláció kifejezője. • A hindu és buddhista művészet a sarló alakú Holddal hozza összefüggésbe. A tökéletes áldozat jelképe, mivel a legenda szerint tűzbe ugrott és feláldozta önmagát, hogy Buddha élelemhez jusson. • Kínában feminin princípium, a jin állata, a császárné emblémája (rjin és jang). A hosszú élet, a termékenység és a természet ciklikus megújulásának szimbóluma. A kínai horoszkóp negyedik állata. A legszerencsésebb jegynek tartják; kedvességet, bölcsességet, nyugalmat és életörömöt, de hanyagságot is jelent. A fehér nyúl az istenség, a piros a jó szerencse, a béke és a virágzás, a fekete a sikeres uralkodás. A



hagyomány szerint teliholdkor a mezőre sereglenek a nyulak, ezért a Hold közvetítőjének tekintik. A Hold-ünnepre fehér és piros nyúlfigurákat készítettek. A taoista filozófusok tanításában a nyúl készíti a halhatatlanság elixírjét (relixír). Vagy a Holdon, vagy egy fügefa árnyékában dolgozik, és ott egy mozsárban töri össze az alkotóelemeket. A kínaiak a nyúl epéjét használták fel a kardkészítéshez, hogy erőt adjon a fémnek (rmáj és epe). • A görög-római mitológiában egyrészt fürgesége miatt hírvivő, rHermész/Mercurius állata, másrészt a termékenységet és fejezi ki, ebben az értelemben rAphrodité/Venus attribútuma. Cupidót is gyakran ábrázolják nyúllal. rHekaté kísérője, aki a keresztutakat kísérti és a boszorkányság mestere. Aiszóposz fabuláiban a gyávaság és a gyorsaság tulajdonságai kötődnek hozzá. • A keltáknál a lunáris és vadászó istenek attribútuma; a vadászistenek gyakran nyulat tartanak a kezükben. • A keresztény művészetben Szt. Anna ábrázolásain a meddőség utáni termékenységet jelzi. A Szűz Mária lábánál ábrázolt rfehér nyúl a szüzesség bujaság fölötti győzelme. Az európai kultúrában a húsvéti nyúl összetett szimbólum. A húsvét a Hold újjászületésének dátuma; a nyúl az új élet, a tavaszi termékenység megtestesítője, és ezáltal keresztény értelmezésben a feltámadás eszméjéhez kapcsolódik. Ugyanakkor a szexualitás és a szemérmetlenség jelképe is, valamint a Gyávaság allegorikus alakjának attribútumaként is ábrázolják. Lehet szerelmi zálog, és gyakran látható szerelmespárok ábrázolásain. Tiziano Égi és földi szerelem c. képén az ékes ruhába öltözött nőalak mellett látható, azaz a profán szerelem attribútuma (1515–1516 k., Róma, Galleria Borghese). • La Fontaine meséiben az együgyűség szimbóluma. Apollinaire Bestiáriumában erotikus jelentésben szerepel: „A kakukkfű közt lakozik, / A Szerelem-Völgye ölébe” (Házinyúl). Kosztolányi Zsivajgó természetében a szánalomra méltó gyávaság képe: „tiszteld az én százszor-szent gyávaságom” (Nyúl). rállat/ állatok [K. J.]
O
óceán: Nagy kiterjedésű, összefüggő világtenger. Látszólagos korlátlansága miatt a határtalanság, a végtelenség, a feneketlen mélység szimbóluma. Az eredeti egység és meghatározatlanság, az anima mundi, a Nagy Anya. Számos mitológiában az óceánból születik a föld és az élet; pl. a hindu mítosz szerint a kozmikus óceánon alszik rVisnu, s innen származik a



kozmikus rtojás, a rlótusz és a rsziget is. A buddhizmusban az óceán az őseredeti intelligencia. • A kínai felfogásban a rtao olyan, mint az óceán: minden beletorkollik anélkül, hogy megtöltené, és minden belőle indul ki anélkül, hogy kiapadna. • A magyar költészetben Petőfi a bánatot nevezi óceánnak, amely végtelenségével, mélységével uralkodik az örömön, a gyöngyön (A bánat? egy nagy oceán) (rgyöngy). Ady Endre Az Értől az Oceánig c. versében elérendő cél, amely felé a géniusz minden akadályt legyőzve igyekszik, s ez a kép a helyi, magyar hagyományok egyetemes értékrendbe való integrálódását is kifejezi. Hamvas Béla az örökké létező, időtlen lényeg, a mozdulatlan örök regy szimbólumának tekinti, szemben az idő felszínét jelző, szüntelenül áradó folyóval (Scientia Sacra). rfolyó, rtenger, rvíz [V. E.]
Ódin/Wotan: Az óészaki mitológia főistene; nyugati germán megfelelője Wotan. Az istenek atyja, a varázslás, a költők, a harc és a halottak istene. A harcmezőkön elesettek az ő birodalmába jutnak, az ő parancsának engedelmeskedve osztanak győzelmet vagy vereséget a valkűrök. E szerepre utaló megszólításai: „Seregek Ura”, „Öldöklés Atyja” (Edda, Grimnír-ének, 46; 50). A vak erőszak megtestesítője; attribútuma a dárda és a rholló. Nevének etimológiai értelmezése: ’ihlet’, ’lelkesültség’, ’sámánrévület’. Hollók és farkasok szolgálják; a hadi szövetségek és a katonai avatási szertartások védnöke. Ugyanakkor varázslóisten, a szellemi hatalom és a bölcsesség képviselője, jelzői: „Varázsszavú”, „Lángszemű”. Ódin saját dárdáját magába döfve áldozza fel önmagát, s kilenc napig függ az Yggdraszill világfán; szomját Böltron mézével oltja, s végül magához veszi a bölcsességet jelentő rúnákat (Edda, A Fenséges beszéde, 138–141) (rkőrisfa, rméz, rsámán/táltos). Ódin útja a Hélbe samanisztikus jellegű; felébreszti az alvó völvát (jósnőt), és kifaggatja az istenek sorsáról (Edda, A völva jövendölése; Baldr álmai). A VIII. sz.-ban Paulus Diaconus leírja, hogy a vandálok csata előtt Ódinhoz imádkoztak győzelemért (Historia Langobardorum).



Ódin (illusztráció, Edda, XVIII. sz.).
• A wagneri értelmezés szerint a hatalomvágyba vegyülő bizonytalanságérzet, aggodalom és reménytelenség kifejezője. Minden műve ki van téve a pusztulás és a halál törvényének. Maga az istenség is a végzet alávetettje – képes arra, hogy életet adjon, de képtelen megakadályozni a halált (Az istenek alkonya). • József Attila A szigeten c. versében Wotan a német nagyhatalmi törekvések, az agresszív fasizmus önteltségének kifejezője: „de »Hoch!«-ok zúgtak és rekedtebb »Heil«-ek, // csámpás Wotanok téglavörös arccal, / több mecklenburgi kisiparos dalkar / zajongta, hogy csak ő van a világon / és megvalósul a keleti álom!” [K. G.]
Odüsszeusz/Ulixes (Ulysses): Odüsszeusz a görög mitológiában Ithaka királyának, Laertésznek a fia; a ravaszság, a kalandvágy és az emberi kíváncsiság, valamint a vakmerőség és a kockázatos feladatvállalás megszemélyesítője. A trójai háború kimenetelében kulcsfontosságú szerepet játszott, a hagyomány szerint tőle származott a faló elkészítésének ötlete (Verg. Aen., II. 43–44). Kalandos hazatérését Homérosz önálló eposzban írta meg. Élettörténete eredetileg az istenek haragja által sújtott hős szenvedéseinek folklorisztikus elemekből táplálkozó története volt, erre utal az Odüsszeusz (a ’harag embere’) elnevezés is (Hom. Od., XIX. 407–409). (A népetimológiai magyarázat a hasonló hangzású, ’gyűlölni’, ’haragudni’ jelentésű igével hozza összefüggésbe Odüsszeusz nevét.) Alakja a szenvedések bátor tűrését jelképezi. Hányódása és Ithakába való visszatérése tíz évig tartott; egyik leggyakoribb eposzi jelzője a „sokattűrt” (Hom. Od., I. 59–62). Ovidiusnál a saját sorsát makacsul követő,



öntörvényű és önmegvalósító férfi típusaként jelenik meg, akinek
hazatérését felesége hiába várja (Heroides, Penelope levele Ulixeshez). • Dante Isteni Színjátékában Ulysses a Pokol VIII. körének nyolcadik bugyrában a rossz tanácsadók közt szenved a faló cselének álnok kitervelése, Akhilleusz félrevezetése, valamint Pallasz Athéné szobrának elrablása miatt. Ulysses utolsó útjának elbeszélésében a határtalan kalandés tudásvágy a központi motívum: „lelkem szenvedélye: / látni a világot” (Pokol, XXVI. 97–98); „Gondoljatok az emberi erőre: / nem születtetek tengeni, mint az állat, / hanem tudni és haladni előre!” (XXVI. 118–120). • A reneszánsz képzőművészet eleveníti fel ismét történetét (pl. Primaticcio falképei a fontainebleau-i kastélyban [XVI. sz.]).
Odüsszeusz és a szirének (XVIII. sz., Pécel, Ráday-kastély díszterme).
• A XX. sz.-ban Joyce Ulysses c. regénye Homérosz Odüsszeiájának parafrázisára épül: a hős nagyívű kalandjai ebben az értelmezésben kisszerű csavargásokká, hányódássá fokozódnak le, az antik történet a modern dezillúzió, a cél nélküli, kielégíthetetlen bolyongás kifejezője. • A modern pszichológiai értelmezés szerint a sorsában szerepet játszó nőkkel való kapcsolata a két nem közti viszony alapvető típusait és a férfiakra jellemző magatartásmintákat példázza. • A magyar irodalomban Tóth Árpád Obulus c. versében Odüsszeusz a bolyongó élet szépségét, egyben a vándorlét keserűségét testesíti meg: „Ó, vén Odysseus, víg szimbólum, te boldog / S merész.” [A. D.]



Oidipusz: A görög mitológiában Laiosz, thébai király és Iokaszté fia. Története a kikerülhetetlen végzet, az akaratlan vétek és az azt követő bűnhődés példája. Mivel szülei azt a jóslatot kapták a delphoi jósdától, hogy fiuk majd megöli apját és nőül veszi anyját, a csecsemő Oidipuszt átdöfött és összeszíjazott lábbal (nevének jelentése ’dagadtlábú’) kitetették az erdőbe. Az őt vivő rabszolgának azonban megesett rajta a szíve, s átadta egy pásztornak. A pásztor urának, a gyermektelen Polübosz korinthoszi királynak adta oda a gyermeket, aki fiaként nevelte fel. Thébaiba való visszatértekor egy útmenti összetűzés során agyonütötte számára ismeretlen apját. A várost pusztító szfinx rejtvényét megoldva a hálás thébaiak királyukká választották. Feleségül vette Laiosz özvegyét, Iokasztét, tulajdon anyját. A valóságra rádöbbenve az önmagát vaksággal sújtó király történetében az igazságra és igazságosságra törekvő ember bukásának tragédiája, a végzetnek való kiszolgáltatottság hangsúlyozódik. Száműzetése és vándorlása utolsó állomásaként az attikai Kolónosz Eumeniszeknek szentelt (rErinnüszök/Furiák) ligetében talált végső nyugalomra. Ezzel az isteni jóslat szerint áldást hozott e terület, Thészeusz athéni királyságának lakóira (Szophoklész: Oidipusz Kolónoszban). Laioszt, majd a felnőtt Oidipuszt egyaránt a delphoi jósda fenyegető jóslatának elkerülése vezérelte. Ennek ellenére, valamint a való helyzet ismeretlensége (Oidipusz korinthoszi származásának hite) miatt teljesedett be végzetük.
Oidipusz megoldja a szfinx rejtvényét (attikai vázakép, Kr. e. V. sz., Musei Vaticani).



• Szophoklész Oidipusz király c. tragédiájában az önismeret apollóni tanácsának engedelmeskedő („Oidipusz: Nekem látni és tudni kell”), az igazságot mindenek fölé helyező hős („Diké, az Igazság, legyen / Harcos velünk halálig”) kideríti a Thébait dögvésszel sújtó isteni büntetés okát, saját bűnösségét. • Történetét a középkorban is ismerték (pl. a XII. sz.-i Roman de Thebes, Boccaccio: De claris mulieribus; Hans Sachs: Die unglück hafftig Königin Jocasta). • Freud Álomfejtés c. művében
fogalmazta meg a görög mítosz pszichológiai értelmezését, az Ödipuszkomplexus tanát. Eszerint az elfojtott gyermekkori vágy, a fiú anyja iránti vonzalma és az apával szembeni féltékeny ellenségeskedése képezi a történet magját: „Oidipusz király, aki apját, Laioszt megölte, és anyját, Iokasztét feleségül vette, nem más, mint gyermekkorunk vágyteljesülése.” Freud a szophoklészi tragédia szövegéből emel ki példát annak igazolására, hogy „az Oidipusz-monda ősi álomanyagból ered”: „Iokaszté: Álmaiban már sok ember szeretkezett / saját anyjával. Aki ilyet nem nagyon / vesz szívre: csak az tűri könnyen életét.” • Sztravinszkij Oedipus Rex c. operaoratóriuma, amelynek librettója (Jean Cocteau műve) Szophoklész tragédiájából készült, az isteni tökéletességre törekvő ember sorsszerű bukását, a végzet diadalát jeleníti meg. rAntigoné, rkirály és királyné, rszfinx [Ú. E.]
ókeaniszok: rnimfák
olaj: Az rolajfa terméséből, az olajbogyóból nyerik, ill. olajos magvakból sajtolják. A hagyomány különös erőt és gyógyító hatást tulajdonít neki. • Babilonban az orvost „olajismerőnek” hívták. A mindennapi életben a fájdalmakat enyhítő olaj kultikus használatakor evilágon túli erejében is hittek. • A hinduizmusban a lámpa olaja az óceán és az áhítat, kanóca a föld és az értelem, lángja pedig a szeretet jelképe (rlámpa/mécses). • Az egyiptomi halottkultusz szertartásaihoz a „hét olaj felkenése” is hozzátartozott; ez védte a bebalzsamozottat a sötétség erőitől. • A mediterrán kultúrákban fontos termékenység-szimbólum; a fény, a tisztaság és a bőség kifejezője. A megolajozott ekével való szántás az isteneknek való felajánlás mellett szexuális jelentést is hordoz (reke). • A zsidóság köveket és tárgyakat kent meg olajjal, ezzel ajánlva őket Istennek (Ter 28,18; Kiv 40,9). Ez az olaj egyben az isteni áldás és kegyelem jelévé vált (Zsolt 45,8; 133,1–2). Királyokat és papokat kentek fel vele, akik így



hatalmat és dicsőséget kaptak az Úrtól; a fölkentek isteni szférába nyertek bebocsáttatást, s az emberek nem emelhettek rájuk kezet (1Sám 24,7–11; 26,9). A héber eredetű Messiás (’fölkent’) szó görög fordítása: Khrisztosz (rJézus Krisztus). Krisztust a Szentlélek kente fel (Lk 4,18), s mivel a korai kereszténység szorosan összekapcsolta a Szentlelket és a keresztelést (ApCsel 2,38), az olaj megszentelő szerepet kap, a Szentlélek adományaként a bőségre is utal. A keresztelés szertartásában az illatos olaj (khriszma) az Isten népéhez, az egyházhoz való tartozást jelenti. A bérmálásban a szentség kiszolgáltatójának kézkiterjesztése a Szentlélek lehívására utal, a khriszmával való megkenés a Szentlélek ajándékainak elnyerését jelzi (rkézrátétel). A középkorban Szűz Mária gyógyító jóságát is kifejezhette. • A hermetikus hagyományban az élet kezdetén és végén van jelen, ezért a közbülső köteléket jelenti. • „Szög és olaj lehetne címerem” írja Pilinszky Címerem c. versében, s a szenvedés- és Passió-jelkép szög mellett az olaj „A kegyelem és öröm”. rvíz [P. E.]
olajfa: Mediterrán vidékeken honos, örökzöld rfa; számos kultúrában szentnek tartják. • Az ókori Görögországban és Rómában is nagy tisztelet övezte. Az egyetértésre, a békére és a győzelemre utalt (Kallimakhosz: A babér meg az olajfa). A mitológia szerint Pallasz Athéné (rPallasz Athéné/Minerva) teremtette a Poszeidónnal vívott harcában.
Pallasz Athéné és Poszeidón Attikáért folytatott vetélkedése (antik kámea).
Az olajág koszorúba fonva szerepet kapott az olümpiai játékokon is (rkoszorú). Az olajágat, a béke jelképét követek, oltalomkeresők vitték a



kezükben. Mezőgazdasági szakírók szerint az első hely illeti meg a legnagyobb hasznot hozó fák között. Id. Plinius jegyzi fel, hogy tilos volt termését profán, hétköznapi célra leszakítani, s nem volt szabad az istenek oltárán áldozatként megpörkölni sem (Nat. hist.). • Az Ószövetségben az áldás, a bölcsesség, a bizalom, az Istenbe vetett hit jele (MTörv 28,40). Zakariás látomásában egy olajfa jelenik meg, amelynek két ágából, két arany nyílásból rolaj folyik: „Ez a két Fölkent, akik az Úr előtt állnak az egész földről” (Zak 4,13). A két fölkent itt a pap (Józsue) és a király (Zerubbábel). • A kereszténységben az örök élet fája. A Paradicsom fáit gyakran olajfának ábrázolták (VI. sz., Ravenna, a San Apollinare in Classe apszismozaikja). Az Apokalipszisben a Föld Urának két tanúja jelenik meg olajfaként (Jel 11,4). Krisztus az Olajfák hegyén fogadja el a szenvedést (Mt 26,30). Az olajfa és a terméséből nyert olaj a középkorban Szűz Máriát és az ő gyógyító jóságát fejezte ki. A Noé bárkájára visszatérő, csőrében olajágat tartó, s ezzel a föld lakhatóságát jelző galamb nyomán (Ter 8,11) a galamb, csőrében olajággal, a béke egyetemes jelképévé vált (rgalamb/gerle). • Aldous Huxley Az olajfa c. művében a mediterrán vidék jellegzetes növényének szimbolikáját ekképpen összegzi: „fája annak a napsütötte, fényes régiónak, amely elválasztja az Egyenlítő nyirkosságát az Észak nedvességétől. Jelképe egyfajta klasszicizmusnak, amely két romantika közé ékelődik.” [P. E.]
olló: A születés kísérője, a teremtés eszköze. Fallosz-jelképként is szerepelhet. A köldökzsinórt elvágó bábaasszony attribútuma, aki ezzel az aktussal egy önálló életet indít el (rköldökzsinór). • A sumer Nintu istennő, „az Ország bábája” Enkitől „a fénylő szülőkövet, hatalma jelét kapta, / a köldökzsinór-ollót” (Enki és a világrend, 395–396). • A görög mitológiában szereplő három sorsistennő, a rMoirák/Párkák közül Atroposz attribútuma, aki elvágja az élet fonalát. Ez jelenik meg Hölderlin Görögország c. versében: „Párkák! hadd csattanjon hát az olló! / úgyis a holtaké már a szívem.” • A keresztény ikonográfiában Szt. Ágota attribútuma, mivel kínzatásának egyik eszköze volt. • A népi kultúrában is megtartja kettősségét. Mivel általában acélból készül, védelmező erőt tulajdonítanak neki, ám veszélyes is, hiszen hegyes és éles. Ezért barátok között nem szokás ollót ajándékozni. Az ajtófélfára akasztva viszont távol tartja a boszorkányokat. [A. B.]



ólom: Nehéz, könnyen alakítható fém; nagy fajsúlya miatt a nehézség, a teher szimbóluma. A fémek és a bolygók megfeleltetésében a Szaturnuszhoz rendelték (rSzaturnusz bolygó). • A Mithrasz-liturgia szerint a hét fém- és bolygópár egy képzeletbeli létra hét fokát képviseli, amelyben a legelső fok, a kiindulópont az ólom. • Az alkimisták szerint a fehér ólom spirituális erővel átitatott anyag, amely magában hordozza az átváltozás lehetőségét. Az ólom eszerint a kezdeti állapot, ahonnan elindulhat a fejlődés az rarany felé. Arannyá változtatásának folyamatával a földi dolgoktól való elszakadást, a lélek szárnyalásának gondolatát állították párhuzamba. • A Bibliában több helyen is szerepel hasonlatként más fémekkel együtt (Ez 22,20; 27,12). A Kiv 15,10-ben az ellenség pusztulására utal. Nagy Szt. Gergely a kapzsisághoz kapcsolja, mivel az ólom súlyként húzza le a lelket a földre. rfémek/fémmegmunkálás [L. A.]
oltár: Áldozat bemutatására szolgáló építmény, szakrális középpont. Az Istennel való kapcsolattartás (kérés vagy köszönetnyilvánítás) legfontosabb eszköze, ill. helye a különböző vallási kultuszokban. Jelképezheti Isten jelenlétét, az istenséggel való újraegyesülést. Az oltárra helyezett ráldozás/ áldozat elfogadásával vagy elutasításával nyilvánul meg Isten szándéka. A sírra emlékeztető oltártípus az élet és halál közötti átjárásra, az örökkévalóságra utal (rkoporsó, rsír). A kőoltárok az istenség létezésének örökkévalóságát és elpusztíthatatlanságát szimbolizálják (rkő/szikla). Az ősi kultúrákban a szent rtűzhely kizárólag szakrális célra kialakított változata, amelyet a rtemplom hangsúlyos helyén (az előtérben vagy a szentélyben) helyeztek el. • Az óind védikus tűzoltár építése a teremtés aktusának felidézése, az ősi egység helyreállításának jelképes folyamata, s ezáltal a kozmikus ridő megújítása. A négy elem foglalata: föld, víz és levegő egysége, amelyre a szent tüzet helyezik (relemek, rtűz). A védikus áldozati szokást így írja le a Mundaka upanisad: „Ha az áldozat-felfaló tűz az oltáron fellobog, [...] a Nap sugarai oda felviszik [az áldozatot], / ahol az istenek egyetlen ura trónol” (I. 2). AMahábhárata az oltárépítéshez kapcsolódó kígyóáldozatról is tanúskodik (rkígyó). • A buddhizmusban a legfőbb liturgikus központ az ereklyetartó (sztúpa vagy jelképes sztúpa a szentélyekben), s bár a későbbi kultuszban a szent tárgyak, képek, könyvek és a Buddhának szánt ajándékok elhelyezésére szintén oltárt alkalmaztak, áldozati rítus szokása nem fűződött az oltárhoz. • A prekolumbiánus KözépAmerika tolték és azték kultúráiban a jellegzetes ún. chacmool oltár



felhúzott térdű, hátán fekvő embert ábrázolt, amelyet egyetlen kőtömbből faragtak. Az azték henger alakú napkő feltehetőleg az Istennek szánt áldozat bemutatására és csillagászati adatok összegzésére egyaránt szolgált: kozmikus központ volt, amely a kultusz során az isteni és az emberi szféra összeköttetését biztosította (rnaptár). • Az antikvitásban áldozatbemutató hely, amelyet természetes vagy mesterséges magaslaton képeztek ki. Az istenségeknek, a héroszoknak és a halottaknak egyaránt oltáron mutatták be az étel-, ital-, illat- és állatáldozatot (rfüst). Magánházakban és középületekben is elhelyeztek oltárokat. Az egyszerű kőoltártól az architektonikus keretbe foglalt oltárig (pl. a pergamoni oltár Zeusznak és Athénének szentelt monumentális építmény [Kr. e. 181–159, Berlin, Staatliche Museen]) különböző változatok terjedtek el. • Rómában a főisten segítségét az oltárán elvégzett kultikus áldozat során kérték: Iuppiter Optimus Maximus oltárán minden év első napján áldozatot mutattak be az egész államért (Ovid. Fasti, I. 71–88). A Vesta-szentély örökké égő tűzoltára a családi, közösségi és állami egység jelképe volt (Fasti, VI. 297306) (rHesztia/Vesta). Az Ara Pacis Augustae (Augustus békeoltára, Kr. e. 13–9, Róma, Forum Romanum) az augustusi állameszmény, a békében gazdagodó világbirodalom, a Róma teremtette béke (az ún. pax Romana) szimbóluma (Ovid. Fasti, I. 709–722). • A zsidó hagyományban az oltáron bemutatott áldozat a kultusz fontos eleme; az Úr az oltár révén tart kapcsolatot népével. Szemben a pogányok asztal típusú oltáraival (Iz 65,11), az égőáldozat bemutatására a föld- és kőoltár építése volt jellemző, mivel az Úr ezt írta elő Mózesnek a tízparancsolat átadásakor (Kiv 20,24). Jákob azt a követ, amelyen nyugodva a mennyei látomást átélte, oltárrá szentelte és „Isten házá”-nak nevezte (Ter 28,10). A kőoltár faragatlan kövek halmaza volt, amelynek „szarvai” (négy sarkának kiálló részei) az oltárral egységes egészet képeztek (Kiv 27,1–2; MTörv 27,5–6) (rszarv). A Dávid által bemutatott „közösségi áldozat” a nép jólétét biztosító isteni kegyelem elnyerését célozta (2Sám 24,25); az e magaslaton emelt oltár helyére építette Salamon a templomot. Az égőáldozati oltár a templom előtt, az illatáldozati oltár a templomtérben kapott helyet. Salamon templomában bronz égőáldozati oltár állt. A király az Úr oltára előtt az ég felé tárt karokkal, térdelve imádkozott népéért és az Istenben bízó idegenekért (1Kir 8,22–54). A jeruzsálemi Templomban felállított „egy oltár” az egyistenhit és rIzráel egységének jelképe (2Krón 32,12). • A kereszténységben rJézus Krisztus eucharisztikus áldozatának bemutatására



szolgál (rkehely, rszentségtartó). Az Utolsó vacsora (Mt 26,26–27) emlékére eredetileg egyszerű asztal, amelyen a rkenyér és a rbor a szentmise liturgiája során lényegül át Jézus Krisztus áldozati testévé és vérévé: „Valahányszor ugyanis e kenyeret eszitek és e kehelyből isztok, az Úr halálát hirdetitek, amíg el nem jön” (1Kor 11,26). Alkotóelemei szintén jelentést hordoznak: a fa a kereszt, a kőlap a szenvedés keménységének kifejezője, terítője a szemfedő. Az oltár a sírra és a feltámadásra egyaránt utal: a halál életté való átváltoztatását jelképezi. Az ókeresztények gyakran miséztek hordozható oltárokon a katakombákban a vértanúk kőkoporsóinál. Később a templomok és az oltárok a mártírszentek sírjai fölé épültek, hogy megteremtsék az egységet a mártírral, s megszerezzék közbenjáró védelmét egyházi közösségük számára. • Az egyszerű, asztal formájú oltár korai példája egy V. sz. körüli kőoltár (Auriol, Marseilles közelében): az oltármensa lapját Krisztus monogramja és tizenkét galamb díszíti (VI. sz.-i mozaikon négylábú fa oltárasztal oltárterítővel betakarva [Ravenna, San Apollinare in Classe]). Emellett kialakult a láda formájú oltárasztal, amelynek előlapján kis ablak nyílt az ereklyékre, a sírra (V. sz., San Alessandro, Róma). Az oltár felett általában oszlopokon álló, sátorszerű cibóriumépítmény emelkedett, főképpen Itáliában és a keleti templomokban (rbaldachin) (pl. Az apostolok áldozása, részlet, XI. sz., Ohrid, Hagia Sophia-templom falképe).
A Basilica di San Pietro confessio oltára (Róma, 600 k. [rekonstrukció]).
• A korai templomokban csupán egy oltár volt, amely az egyház egységét hangsúlyozta. A karoling időktől kezdve a nyugati templomokban egyre



több oltár kapott helyet a relikviák gyarapodása, majd a változó liturgia követelménye miatt. A keresztény mártírok kultusza fontos szerepet játszott az oltártípusok alakulásában. A XIII. sz.-tól terjedt el a híveknek háttal történő misézés, az apszis közepén álló oltárt ezért a szentély hátfalához helyezték.
Szent Márton püspök albengai miséje (1490 k., Bp., MNG).
A XV–XVI. sz. folyamán az oltárfelépítmény nagyszabású struktúrává alakult, gyakran egészen a kápolna boltozatáig felnyúló, mozgatható szárnyakkal ellátott, szekrényes szárnyasoltárrá. A középrészben nagyméretű szobrok kaphattak helyet, a domborművekkel, festményekkel dekorált oldalszárnyak tábláit pedig az egyházi ünnepeknek megfelelően váltakozva mutathatták be. Húsvétkor bezárták az oltárokat, ekkor a Passió jelenetei voltak láthatók. A belső táblákat a Mária életét, a Krisztus gyermekkorát bemutató ábrázolások és a patrónus szentek legendái díszítették. A barokk szarkofág alakú oltárasztal fölé festett oltárképet vagy faragott keretbe foglalt, több szinten elhelyezett festményt helyeztek. • Az ortodox kereszténység templomaiban rikonosztáz (oltárfal) választja el a szentélyben lévő oltárt a templom terétől. Az oltár a láthatatlan istenség, az Isteni Lényeg transzcendens szimbóluma, a Szentháromság misztériumának hordozója. • A protestantizmus az oltár szerepét és jelképiségét is újrafogalmazta. Visszatértek a hívekkel szemben tartott istentisztelet szokásához, valamint az egyszerű, asztal formájú oltárhoz. Az evangélikus templomokban a szószék mellett az oltár is fő liturgiai központ maradt; efölött zajlik az úrvacsoraosztás. A református liturgia mellőzi; a szószék



mint egyetlen központ előtt az „Úrasztala” pusztán az úrvacsoraosztás segédeszköze (rfül, rzene). • A katolikus egyházban az 1960-as évek vége óta, a II. vatikáni zsinat rendelkezésének megfelelően, az oltárasztal mögött a pap ismét szemben áll a hívekkel, és úgy misézik. Pilinszky János így ír erről a liturgikus megújulásról A XXI. század miséje c. írásában: „Ezért lett asztallá az oltár, méghozzá közös asztallá: Isten és ember drámájának, s baráti megbékélésének kettős szimbólumaként.” rfüst, rtömjén [Ú. E.]
oltáriszentség: rbor, rkehely, rkenyér, roltár, rszentségtartó
Olümposz: Görögországban, Makedónia és Thesszália között fekvő sokcsúcsos, erdős hegység. a görög-római mitológiában az istenek lakhelye, Zeusz (rZeusz/Jupiter) főisten palotájának székhelye, az égbolt szinonimája, Zeusz állandósult jelzője. Olümposz hegyéről kapta nevét az olümposzi istengeneráció is, amelynek tizenkét istene (rtizenkettő) az Olümposz előtti ősi, khthonikus lényekkel, a gigászokkal folytatott harcban kerekedett felül, ezáltal a káoszból kibontakozó kozmikus rend, az emberek és az istenek közötti harmónia szimbóluma (rgigászok). Az olümposzi istenek: Zeusz, Héra, Apollón, Artemisz, Aphrodité, Héphaisztosz, Pallasz Athéné, Arész, Erósz, Démétér és Hermész (rHéra/Juno, rApollón/Apollo, rArtemisz/Diana, rAphrodité/Venus, rHéphaisztosz/Vulcanus, rPallasz Athéné/Minerva, rArész/Mars, rErósz/Amor/Cupido, rDémétér/Ceres és rHermész/Mercurius). Szophoklész Oidipusz király c. tragédiájában az isteni világrend kifejezője: „a Törvény [...] amely égi terek mélyén fogant meg, és csupán Olümposz volt atyja” (863–910). A természeti erők fölött győzedelmeskedő isteni bölcsesség megtestesítője (Alkaiosz: A Dioszkúroszokhoz). Athénban Periklész jelzője volt. • Danténál a „nagy Olymp” a Paradicsom (Ist. Színj., Purg., XXIV. 14). Csokonai A’ pillangóhoz c. versében az égi honba vágyódó lélek célja, hogy elérje a vágyott boldogság honát, „Olimpus kertjeit”. Ady Gémek az Olimpusz alatt c. versében a hegy pusztulása az értékek megsemmisülése: „Olimpusz ledőlt, lent sír a sárban.” rhegy [A. D.]
olvasztótégely: Fémek olvasztására használatos tűzálló eszköz. Alkímiai jelkép. Edény (crucibulum), amelyet az alkimisták a száraz eljárásokban használtak. Benne kapcsolódik össze az oldás és egyesülés során az anyagot alkotó három világelem (rkén, rhigany, rsó), ezek ősi erői, valamint az



univerzum ellentétpárjai: tűz–víz, ég–föld, jin–jang, férfi–nő, illó–szilárd. A nagy változások, a teremtés színtere. Beavatási jelentése is ismert; az összetevők olvasztótégelyben való egybeolvadása, megsemmisülése után az anyag megtisztulva születik újjá. • A kínai alkimista iratok szerint az olvasztótégely felső nyílásán át tér vissza az űrbe az embrió (rtao). • Motívuma az irodalomban is megtalálható. Ibsen Peer Gynt c. drámájában a „kanál” azokat a bűnös lelkeket olvasztja magába, semmisíti meg, majd önti újra, akik nem vétkeztek túl sokat, s így megmenekültek az örökös kíntól. Az olvasztókanál itt egyfajta rPurgatórium. Kosztolányi Édes Anna c. regényében a szerelmi egyesülés, a teremtő aktus jelképe: „Ahogy ölelte, testén nem érzett semmi húst, csak inat és izmot, a csontokat, a csontváz finom körvonalait, s a medencecsontot, egészen, az olvasztótégelyt, a teremtés titokzatos kráterét.” • Az Amerikai Egyesült Államok egyik jelképe: egységes nemzetté olvasztja össze a földjén letelepedett sokféle népet. Arthur Miller a Salemi boszorkányok c. drámája eredeti angol címének jelentése: ’az olvasztótégely’, amely utal az előbb említett elméletre és a tébolyult boszorkányüldözések poklára. ralkímiai edények, rkohó [L. A.]
omphalosz: rköldök
óra: rhomokóra/óra
orchidea: Díszes virágzatú trópusi növény; a pompa, a luxus, a kegy és a jóindulat szimbóluma. • Kínában a tavaszünnepekkel hozták kapcsolatba, amelyeken az ártó hatások megelőzésére használták. Termékenységszimbólum; úgy vélték, kedvez a nemzésnek. A szép asszony virága, a szerelem, a szépség kifejezője. Az „aranyorchidea-szövetség” szoros barátságot jelent férfiak vagy nők között, nem feltétlenül szexuális értelemben. Vázában jelenthet egyetértést; emellett szépsége miatt a tökéletesség, a kifinomultság, a harmónia, az elvonultságban élő tudós és a spirituális tisztaság megtestesítője. • Ady A Szajna partján c. versében az élet szépségét fejezi ki: „S úgy csókolom meg az életet, / Mint orkideát a Léda haján.” rvirág [P. I.]
Orcus: rHadész-Plutón/Orcus, Dis
oreiaszok: rnimfák



orgia/karnevál: Ünnepség, amelyet a kicsapongás, a bőségben, a gyönyörökben való tobzódás jellemez. A káoszhoz, a teremtést megelőző, ősi állapothoz való visszatérés szimbóluma, az emberiség eredeti, kollektív összetartozásának kifejeződése; a megtisztulás, a ciklikusan megújuló élet és a termékenység biztosítója. Mint rítus, a közösen elért révület és öntudatlanság állapota, amely a teremtést a rférfi és nő egyesüléséből eredeztető, materiális kozmogonikus mítoszokhoz kapcsolódik. Az újrateremtés aktusának misztikus átélése jelenik meg benne. • Az ősi civilizációkban a tavaszi napfordulóhoz kapcsolódó orgiák a természet és a vegetáció új erőre éledésének, a Égisten és a Földanya egyesülésének az ünnepei (révszakok). A nagyobb mezőgazdasági munkák (vetés, aratás) befejezésekor tartott orgiák, mint pl. a szüreti mulatságok, a kemény munka utáni felszabadulás, az önfeledtség és a gondtalan életélvezet kifejeződései. A téli napforduló idején a kozmikus visszatérés, a rkáosz és kozmosz közötti harc, valamint a megtisztulás gondolata ölt testet a meghaló és feltámadó istenek tiszteletére rendezett orgiákon, pl. a babiloni kultúrában. • A hindu templomok falain ábrázolt erotikus jelenetek is hasonló funkciót hordoznak: a spirituális értelemben vett felemelkedés, az isteni beavatódás jelképei (rszent nász). • A görögöknél a Dionüszosz-kultuszhoz kapcsolódva az istenséggel való azonosulás kísérletei (rDionüszoszBakkhosz/Liber-Bacchus). Ezeknek az összejöveteleknek a célja az istenekkel való kapcsolattartás mellett a szexuális eksztázis, a nemi erő teremtő bőségének átélése volt; pl. a Parnasszoszon kétévente megrendezett dionüszoszi orgiák szertartásaiban, amelyek résztvevői attikai bakkhánsnők (rbakkhánsnők/mainaszok) voltak (Pausz. X. 4,3). Az ábrázolásokon, valamint a szarkofágok domborművein az orgiák a misztikus megszállottság, a szent őrület és az öncélú pusztítás kifejeződései. A hellenisztikus korban a borvegyítő edények díszítéseként gyakran ábrázoltak csörgődobbal táncoló mainaszokat. • A római szaturnáliák szokásában a racionális kontroll elveszítésén, a részegségen és a bujaságon kívül a politikai funkció is szerepet játszott: a különböző társadalmi rétegek év végi, néhány napig tartó, felcserélt szerepvállalása és -játszása a politikai feszültségek levezetésére szolgált. A Floralia áprilisban tartott ünnepét szintén a kicsapongás, a mámor jellemezte (Ovid. Fasti, V. 331–378). • A reneszánsz számára az antik bakkhanáliák elsősorban az életörömöt, a könnyed érzékiséget jelképezték (Tiziano: Bakkhosz és Ariadné, 1518, London National Gallery; Carracci testvérek: Bakkhosz és Ariadné



diadalmenete, 1597–1600, Róma, Palazzo Farnese). • Mint a szexuális szabadosság jelképe jelen van több népi hagyományban: a német népkönyvek és a Faust-legenda szerint a boszorkányok a május elsejére virradó éjszakán, a Walpurgis-éjen mutatnak be áldozatot a Sátánnak a Harz legmagasabb pontján, a Brocken csúcsán (Goethe: Faust I.) (rboszorkány). Számos európai népnél a nyári napfordulóhoz, Szent Iván éjéhez kapcsolódtak (június 24.); ez a szerelmesek egymásra találásának és a násznak az ünnepe (Shakespeare: Szentivánéji álom). Rubens Flamand búcsú c. festményén a szüreti mulatság orgiasztikus örömünnepként jelenik meg (1636–1638, Párizs, Louvre). Az olaszoknál a zenés-álarcos felvonulások, a karneválok szokása a húsvét előtti időszakhoz, a húshagyó (carne-vale) keddhez fűződik, amelyet a nagyböjt követ. A vidámság és a szórakozás téltemető, tavaszváró ünnepének, a karneválnak a megjelenítése a velencei festészet kedvelt témája volt. A magyar néphagyományban szintén tánc és bál kapcsolódott a farsangi tavaszünnephez, amelynek dús lakomája az archaikus bőségvarázslatokkal rokon. • Jung a Dionüszoszkultuszhoz kapcsolódó szertartások lényegét az én női részének, az animának a felszabadulásában látta, az orgiák eszerint az ösztönlét uralomra jutását és a tudat kontroll alóli felszínre törését jelképezik. Az orgiák folyamán az egyes emberek mintegy önmagukból kilépve elveszítik önnön elkülönültségük tudatát, s ugyanakkor egy alapvető közösségélmény megtapasztalásában részesülnek az egymással és az istenséggel történő egyesülés mámorában. • A „karneváli tudat” regénytipológiai szervezőelvként való felfedezése – pl. Dosztojevszkijnél, Bulgakovnál Mihail Bahtyin nevéhez fűződik, aki a karneváli ünnepségek és a nevetés kapcsolatát elemezve az előbbit a félelem fölött aratott győzelemként értelmezi. rálarc/maszk [A. D.]
orgona: Sípokból álló, fújtatóval működtethető, kezdetben világi hangszer. A Római Birodalomban színházi és cirkuszi szórakoztatásra használták. • Szt. Ágostonnál az organum minden hangszer közös neve. Mint egyházi hangszer, az egységet fejezi ki a különbözőségben, mivel az orgonasípok teljes összhangban szólalnak meg. Így a katolicizmusban Isten szentjeit is jelképezi, mivel ők az egyéni hangok tökéletes összhangjával dicsőítik az Urat. A középkorban a Karoling-kortól kezdve tipikusan templomi hangszerré vált. Általánosan elterjedt az angyalok zenekarának ábrázolásán; Isten dicsőségét hirdeti (Hans Memling: Zenélő angyalok, XV. sz. második



fele; Jan és Hubert van Eyck genti oltára, Zenélő angyalok-tábla, 14261427, Gent, Szt. Bavo). A hagyomány szerint az egyházi zene védőszentje, Szt. Cecília az esküvőjén „Az orgonaszó hangjaira szívében egyedül az Úrnak énekelt” (Legenda Aurea), ezért a hangszer az ő attribútuma (Dryden: Dal Szent Cecília napjára). Az ábrázolásokon a középkorban és a reneszánsz idején használatos, portatívnak nevezett, hordozható kis orgonát általában a kezében tartja (Raffaello: Szent Cecília, 1514, Bologna, Pinacoteca Nazionale). A rMúzsák közül Polühümnia attribútuma, az öt érzék közül pedig a Hallásé.
Hans Sebald Beham: Musica (A hét szabad művészet c. rézmetszetsorozatból, XVI. sz., Bp., Szépm. Múz.).
Robert Fludd Monochordum c. művében a teremtés művét orgonajátékhoz hasonlítja. rhangszerek, rzene [B. B.]
óriás: Az átlagosnál nagyobb testű, ember formájú lény. Lehet védelmező és ellenséges. Az ősi hatalmat képviseli; több mitológiában ismert az ősóriásról szóló elképzelés, ilyen pl. a hindu Purusa, a germán Ymir (rkozmikus ember). Méretei főleg negatív asszociációkat hordoznak. Általában a természet brutális erőit személyesíti meg. A félelmetes fizikai erejéről szóló mítoszok a természet működésének megmagyarázhatatlanságát (pl. sziklaomlás, szökőár, földrengések) és az elemek fölötti hatalom személytelen birtoklásának képességét is kifejezték. • Az óriások a görög mitológiában félistenként szerepelnek. A szörny alakú rgigászok, titánok, valamint küklópszok egyaránt a kaotikus őserő



megtestesítői. Gyakran ábrázolt óriás még Órión, a vadász. • A Bibliában Dávid és a filiszteus óriás, Góliát története a puszta fizikai erő felett diadalmaskodó értelem és hit erejét példázza (1Sám 17,4–51). A kereszténységben egy XII. sz.-i legenda nyomán Szt. Kristóf (Krisztophorosz ’Krisztust hordó’), a gyermek Jézust a folyón átvivő szent jelenik meg nagy erejű óriásként (rpálma/datolyapálma). • A középkor és később a romantika irodalmában emberfeletti erejüket és hatalmukat hangsúlyozták; általában szatirikusan ábrázolták őket. Rabelais alakjai, Gargantua és Pantagruel a reneszánsz és a humanizmus emberi tulajdonságait képviselik felnagyított, eltúlzott formában. Swift Gulliver utazásai c. művében fallikus jelentést kapnak; Brobdingnag, az óriások országa pedig a XVIII. sz.-i Anglia karikatúrája. • A mesékben gyakran jelenik meg az ostoba, legyőzött és engedelmességre kényszerített, az ember szolgálatába szegődő óriás (pl. Petőfi: János vitéz). Baudelaire Az óriásnő c. versében az ősanya képe. A gyermeki nézőpontból érthetetlen és idegen óriás-felnőtt világ, valamint a gyermeki és a felnőtt világ értékrendjének különbözőségei mutatkoznak meg József Attila Mama, valamint Szabó Lőrinc Lóci óriás lesz c. versében. rtörpék [P. E.]
oroszlán: Afrikai, ragadozó nagymacska; a királyság, az erő megtestesítője („az állatok királya”). A Nap, a fény birodalmához tartozó lényként apotropaikus jelentést is hordoz; gyakran jelenik meg a források, templomok, sírok őrzőjeként (pl. a déloszi oroszlánsor, Kr. e. VII. sz., a mükénéi oroszlános kapu, Kr. e. XIV. sz., a babiloni oroszlánfal, Kr. e. VI. sz.). Nősténye az anyaság és a szerelmi szenvedély jelképe; számos anyaistennő attribútuma. • Az egyiptomi mitológiában Szahmet, az oroszlánfejű női alakként ábrázolt istennő a háború és a perzselő Nap megszemélyesítője. • A buddhizmusban a törvény védelmezője, rBuddha bölcsességének jelképe. Az igazságosság szimbólumaként a világi hatalom kifejezője. A buddhista vallást támogató



Asóka király oszlopán ábrázolt három oroszlán is ebben az értelemben szerepel (Kr. e. III. sz., Szárnáth, Régészeti Múzeum), s alattuk látható a Tan kereke (rkerék). Ez az ábrázolás vált India jelképévé; megjelenik a címerében is.
• A görög mitológiában a fényistenség, Phoibosz Apollón (rApollón/Apollo), az epheszoszi Artemisz (rArtemisz/Diana), rKübelé és Dionüszosz (rDionüszosz-Bakkhosz/Liber-Bacchus) kísérője; az oroszlánbőr pedig Héraklész (rHéraklész/Hercules) attribútuma, akinek első hőstette a nemeai oroszlán megölése. ’Idő’ jelentésben is megjelenik: Szarapisz (rOzirisz/Szarapisz) attribútumának, az időt jelképező kígyóval övezett háromfejű (farkas-, oroszlán- és kutyafejű) állatnak középső, oroszlánfeje a jelen szimbóluma, mert kifejezi a múlt és jövő között álló legerősebb tényezőt (Macrobius: Saturnalia, I. 20,13). Ez Tiziano Az Idő allegóriája c. képén is szerepel (1560 k., London, National Gallery) (rkutya). A bírósági ügyeknél használatos, oroszlán alakú vízóra az igazság védelmezését jelképezi. Az antikvitás korából nyakba függesztett, oroszlánmancs formájú védőamulett is ismert (rláb/lábnyom). • A zsidó és keresztény hagyományban is kettős jelentésben szerepel. Jelezheti az Úr hatalmát (Oz 5,14; Ám 3,8), megjelenik isteni bíróként: „Mert az Úr elpusztította legelőiket, [...] az oroszlán előjött rejtekéből” (Jer 25,36–38). A haldokló Jákob megáldja Júdát és oroszlánhoz hasonlítja: „Fiatal oroszlán lesz Júda... Nem tűnik el a jel Júdától, sem a királyi pálca” (Ter 49,9–10). ’Harciasság’ és ’bátorság’ értelemben Izráel népére vonatkozik (Szám 23,24); ereje a hősöket jellemzi. Júdás Makkabeus „Tetteiben oroszlánhoz



volt hasonló, zsákmányért bömbölő oroszlánhoz” (1Mak 3,4). Az ellenség pusztító erejére is utal: „Az oroszlán fölkelt fekvőhelyéről; elindult útjára a nemzetek megrontója, eljött hazájából, hogy pusztává tegye országodat” (Jer 4,7). Az oroszlánok barlangjába vetett Dániel története a hívő lélek haláltól való védettségét fejezi ki (Dán 6, 23). Negatív értelemben Sátánszimbólum: „Ellenségetek, a sátán, ordító oroszlán módjára ott kószál mindenütt, és keresi, kit nyeljen el” (1Pt 5,8). • A középkori szobrászatban a Megváltót pl. lába alatt oroszlánokkal, a legyőzött sátáni erővel ábrázolták (pl. a chartres-i Notre-Dame-katedrális Tanító Krisztus-szobra, 1194–1220), s ennek bibliai alapja: „oroszlánkölyköt és sárkányt tiporsz el” (Zsolt 91,13). Az Ezekiel prófétánál és az Apokalipszisben szereplő négy lelkes állat, amelyek egyike oroszlánarcú, az Úr királyi hatalmának kifejezője (Ez 1,1–28; Jel 4,7). Az ezen alapuló evangélista-jelképek közül az oroszlán Márk szimbóluma, mivel evangéliuma a pusztába kiáltó (oroszlán) Keresztelő Szt. János fellépésével kezdődik (pl. Arles, St. Trophime, a főkapu timpanonja; rállat/állatok). Márk evangélista – Velencében őrzött ereklyéinek révén – a város védőszentje. Az oroszlánt Krisztusszimbólumként is értelmezték; a tipológiai megfeleltetések értelmében előképe Júda oroszlánja: „győzött az oroszlán Júda törzséből, Dávid sarja” (Jel 5,5). Az oroszlánt legyőző bibliai Sámson alakját is a Gonoszon győzedelmeskedő Krisztus tipológiai előképeként értelmezték, ezért története gyakran szerepelt a középkori templomok faragványain. • Azok az ókori legendák, amelyeket a Physiologus is ismertet, a keresztény szimbolikában is szerepelnek; pl. ahogy az oroszlán eltünteti nyomait a vadászok elől, úgy az Isten is elrejti igéjét az emberekben az ördög elől. A nyitott szemmel alvó oroszlán az éberség jelképe; Krisztus teste is így „aludt” a kereszten, míg isteni része az Atya jobbján őrködött. Az oroszlán születéséről szőtt elképzelés keresztény értelmezésben a feltámadásra utal: az oroszlán (Krisztus) születése után három napig alszik, majd a hímoroszlán (Atya) üvöltése lehel belé életet. Az a tévhit, hogy az oroszlán csak egyetlen fiat hoz a világra, a Szűz Máriával való azonosítás alapja. A szentek közül Egyiptomi Szt. Mária és Remete Szt. Pál attribútuma. A szilárd Hit állata, az alvó oroszlán a kontemplatív, az éber az aktív élet megtestesítője (Canova: XIII. Kelemen síremléke, 1783–1792, Róma, Basilica di San Pietro). Szt. Jeromos attribútuma a Legenda Aurea nyomán, amely szerint a szent egy oroszlán mancsából kihúzott egy tövist, az állat pedig ezután mellette maradt. • Kettős jelentést hordoznak azok a középkori



ábrázolások, amelyek egy oroszlán és egy másik állat küzdelmét mutatják: általában a pusztítás ördögi állata, de ha egy bikát támad meg, amelynek szarvai Hold-szimbólumok, vagy őzet, amelynek pettyes bőre a csillagokat jelképezi, akkor az oroszlán a sötétséget legyőző fény győzelmére utal. A földrészek közül Afrika állata, a négy temperamentum közül a Kolerikusé.
Giuseppe Cesari nyomán: A Kolerikus (Cesare Ripa: Iconologia, 1630).
Az erények ábrázolásain a Bátorság/Erő allegorikus figurája mellett látható. • A heraldikában az uralkodói hatalom, az erő kifejezője, gyakori címerállat, pl. a Luxemburg-házé (rcímer). Uralkodók jelzőjeként is gyakori (pl. Oroszlánszívű Richárd angol király, I. Oroszlán Henrik bajor és szász herceg). A Leo név a bizánci császárok és a pápák között szintén kedvelt volt. A török és iráni nyelvekben a Rusztem, Ruszlán név jelentése ’oroszlán’. • A magyar királyi rjogar kristálygömbjébe vésett három oroszlán hatalmi szimbólum. Az oroszlán a vitézi bátorságra utal a késő középkori lovagi síremlékeken is (pl. Szentgyörgyi és Bazini György síremléke, 1467, Pozsonyszentgyörgy; Szapolyai István síremléke, 1499, szepeshelyi prépostság). A trónoló, diadalmas Mátyás király oroszlánon pihenteti lábát a meghódított sziléziai Bautzenben, Ortenburg várának tornyán.



Trónoló Mátyás király (1486, Bautzen, Ortenburg vára, szobor a kaputornyon).
• Danténál az Isteni Színjáték kezdetének szimbolikus állatai között (rleopárd/párduc, rfarkas) az oroszlán a gőg, az erőszak, a világi hatalom bűneit testesíti meg (Pokol, I. 47). • Az alkímiában a vörös oroszlán (rkén) a férfiúi-, az oroszlán egyszarvúval (rhigany) pedig a női princípium. • A tarot XI. (később VIII.) lapja, az Erő, egy oroszlánt a szájánál fogva megragadó nőalakot ábrázol (rkártya). • Nietzsche Im-ígyen szóla Zarathustra c. művében az oroszlán a szellem megtisztulásának második fokozataként a szabadság, az akarat megtestesítője: „szabadságot teremteni magának új teremtésre – ezt bírja az oroszlán ereje” (Zarathustra beszédei; A három változásról, I). rgriff, rKhimaira, rszfinx [Ú. E.]
Oroszlán csillagkép: Az európai állatöv ötödik szakasza, ideje a nyár
közepe: július 23– augusztus 23. Jele: . Az asztrológiai hagyomány a méltóság, a jóság és a hiúság tulajdonságaival ruházta fel. Uralkodó bolygója a rNap, a négy elem közül a tűzhöz kapcsolódik. Mivel ebben a jegyben áll hatalma csúcsán a Nap, a jegy gyakori ábrázolása az oroszlán hátán ülő napisten vagy az oroszlánok húzta napszekér (rHéliosz/Sol, rszekér/kocsi). Az antik költők a Héraklész hőstetteivel összefüggésbe hozott csillagképek között említik az Oroszlánt is; eszerint a hérosz által legyőzött nemeai oroszlán került csillagképként az égre. Dürer Sol Justitiae c. rézmetszetén a kardot és mérleget tartó allegorikus férfialak oroszlánon ül (1500). A Nap szimbolikájához kapcsolódva ez a csillagkép az életerő, az uralkodás, a szilárd akarat a zodiákus rendszerében.



Oroszlán csillagkép (Csízió, Kolozsvár, 1592, Bp., MTA Kézirattár).
Az ún. zodiákus ember ábrázolásain a szív tájékán helyezkedik el. rállatöv [Ú. E.]
Orpheusz: A görög mitológiában Kalliopé nimfa és Apollón (Apollod. Mit., I. 3,2), más variációk szerint Oiagrosz thrákiai folyóisten fia, a múzsai művészetek képviselője (rApollón/Apollo, rlíra/lant, rMúzsák). A mítoszok szerint zenéje nemcsak az embereket bűvölte el, hanem megszelídítette a vadállatokat és lecsendesítette a tenger hullámait is, így alakja a költészet és a rzene erejének jelképévé vált (Diodórosz 43,1; 48,6; Apollóniosz Rhodiosz Argonautika, I. 492–515).
Orpheusz a thrákok között (attikai vázakép, Kr. e. V. sz., Berlin, Staatliche Museen).
• A görög lírában és a drámaköltészetben elsősorban Apollón nap- és fényisten képviselője és Dionüszosz (rDionüszosz-Bakkhosz/LiberBacchus) híveinek ellenfele, halálát is bakkhánsnők (rbakkhánsnők/mainaszok) okozzák (Pindarosz: IV. püthói óda, 176,



Euripidész: Íphigeneia Auliszban, 1212; Bakkhánsnők, 562). Nevéhez
fűződik a Kr. e. VI. sz.-ban Attikában létrejött, az apollóni és dionüszoszi művészet és világszemlélet jegyeit egyaránt magába olvasztó vallásifilozófiai eszmerendszer, az orphizmus, amelyben a dalnok a misztikus tudás birtokosaként a megvilágosodott lélek megszemélyesítője. Jelentőségére utal a neve alatt fennmaradt hellenisztikus kori, 87 darabból álló, ún. orphikus himnuszgyűjtemény. • Vergilius Georgicájában központi szerephez jutott az alvilági utazás (ralvilág/Pokol, rút/utazás) mellett a szerelmi szál, a hitvesi szeretet és a kedves elvesztése miatti gyász ábrázolása (IV. 453–558). Ovidiusnál Orpheus és Eurydice története a metamorfózis gondolatához kapcsolódik (Met., X., XI.). A szerelmi történet leírásában központi jelentőségű az isteni tilalom áthágása miatti büntetés, amelynek értelmében Eurydicének vissza kell térnie az alvilágba (X. 1–63). Az ókori képzőművészeti ábrázolások többnyire az alvilágba való leszállást és Eurüdiké ismételt elveszítésének pillanatát, valamint a magányos hős énekét hallgató állatokat jelenítik meg (Orpheusz-padlómozaik, Palermo, Museo Nazionale). • A kereszténységben Krisztus-előképként értelmezték az állatokat muzsikájával elbűvölő énekes alakját, összefüggésbe hozva a Iz 11,6-tal, amely a szelíd és a ragadozó állatok békés együttélését írja le a Messiás országának jellemzőjeként. Az ókeresztény katakombafestészetben és -domborműveken az isteni harmóniát jelképezi (Róma, Domitillakatakomba). Ugyanakkor az önmegtartóztatásra képtelen lélek, a testi vágyakozás típusa. • Története a barokk és klasszicista mitologikus festészet kedvelt témája. Nicolas Poussin Orpheusz és Eurüdiké c. festményén a mitikus hősök és a táj az eszményi antik világot idézi fel (1649–1651, Párizs, Louvre). • A romantika óta elsősorban a költő és a művész prototípusa. Goethe Orphikus ősigék c. ciklusa az Orpheuszhoz kapcsolódó vallásos kultusz modern megfogalmazása. Heine Orphikus c. versében a költői én megtestesítője, a mindenség titkát kutató, és ezért az alvilági utat is vállaló művészi öntudat jelképe: „Jövök, mint hajdan Orpheusz / az alvilág rémségével dacolva.” Nietzsche A tragédia születésében legendáját Amphiónéhoz hasonlóan a számunkra már ismeretlen görög zene varázslatos erejének példájaként említi. Rainer Maria Rilke Orpheus, Eurydike, Hermes c. művében idézi föl mítoszát. A Szonettek Orpheuszhoz c. ciklusában a mitikus dalnok a költészet szimbolikus alakjává magasztosul: „hullva emelted a dal örök épületét [...] Feldarabolt-szétosztott tested az ára, / hogy mi vagyunk a hallók...” (Első



rész, 26). • Irodalmunkban Kazinczy szabadkőműves nevéül és folyóirata címéül választotta (Orpheus). Weöres Sándor Orpheus c. versciklusában ekképen jelenik meg: „az idegen, a másféle, akit rettegve keresztre vonsz, / önnön benső, igazi arcod, akit nem ismersz.” A dalnok, a művész mitikus alakja látható
Hebing Ferenc Orpheusz (1904, Bp., MNG) c. festményén.
• A zeneirodalom számos Orpheusz-témájú művének egyik legjelentősebbikét, Gluck Orfeo ed Euridice c. operáját Gaál István filmesítette meg. Modern értelmezésben alakjához elsősorban a dezillúzió és a kilátástalan emberi sors képe kötődik, pl. Tennessee Williams Orpheus alászáll c. darabjában. rAmphión, rArión [A. D.]
orr: Egyrészt a szexuális vitalitás, másrészt a józan ítélőképesség szimbóluma. A rlehelet/lélegzet révén ’élet’ jelentése is ismert. Elárulja a rokonszenvet és az ellenszenvet, irányítja a vágyakat, befolyásolja a közösség jó vagy hibás működését. • A szibériai és altaji vadásznépeknél az állat lelkének helye, ezért őrzik meg egyes állatok orrát (a ház, az otthon védelmét remélik tőle). A finnugor népek a megölt medve orrának bőrét az arcukra teszik, hogy megszerezzék az állat szaglását; Tuvában a medveorr a sámánok segítő talizmánja. • Kínában az orr és a száj közötti vezeték a szexuális örömöket jelképezi, mivel az orr fallikus, a rszáj pedig vulvaszimbólum. A külföldiek, az európaiak elnevezése: ’nagyorrúak’. • Japánban a hagyomány szerint a gőgöseknek és a kérkedőknek van hosszú orruk, Perzsiában viszont a szépség jele a nagy orr. • A Bibliában a teremtés aktusához (Ter 2,7), az élethez kapcsolódik: „addig, amíg csak lélegzet van bennem, s Isten lehelete van az orromban” (Jób 27,3). • Nyugaton elsősorban fallikus értelmű; a bujaság jelképe. Az ördögöket nagy orral



ábrázolják (rördögök/démonok). Az átlagostól eltérő méretű orr, vagy éppen az orr hiánya gátolja a társadalomba való beilleszkedést, előrehaladást, férfiaknál a női nemmel való harmonikus kapcsolatot. Ez jelenik meg Rostand Cyrano, Gogol Az orr és Sterne Tristram Shandy c. művében. rfallosz [K. J.]
orsó: A kézi fonásban használatos, a fonal föltekerésére szolgáló eszköz (rfonal/fonás). A fonal és a kötél jelentéseihez hasonlóan a feminitás, a földi régió, az élet szimbóluma. • A sumer-akkád agyagtáblákon az ’asszony’ jelentésű írásjegy orsó formájú. • A görög mitológiában a fonó sorsistennők, a rMoirák/Párkák eszközeként a végzet, a sors jelképe. Forgása a sors visszafordíthatatlanságát, kérlelhetetlen törvényszerűségét fejezi ki. Platónnál Ananké orsója a világegyetem szerkezetének, az univerzumban működő automatikusságnak a jele, forgó mozgása a ciklikusság, az örök visszatérés törvénye (Állam, 616c) (rkör, rspirál). Proklosz a végzet eszközeként említi: „És ha a forgó orsókról balsors tekeredne, / csillag-vonta fonalról végzetem árja suhogna” (Himnusz Hélioszra). • A keresztény művészetben az rAngyali üdvözlet ábrázolásainak egyik típusán, az ún. fonó Madonna-képen (amely az apokrif Jakab-ősevangélium egy részletére vezethető vissza) rSzűz Mária kezében látható az orsó. • A Moirák kozmikus orsója Weöres Sándornál is megjelenik: „Kívül az idő siklásán mozdulatlan orsó pörög, / ime világot készítünk, túl minden ívbe-foghatón” (Hatodik szimfónia, A teremtés). [Ú. E.]
országalma: ralma/almafa, rgömb
ostor/korbács: A hatalmat és a büntetés kirovásának jogát jelzi; fallikus szimbólum. A villámláshoz és a viharistenekhez kapcsolódik (rvillám). Az ranyaistennő attribútumaként negatív aspektusának, pusztító hatalmának hangsúlyozója. • Egyiptomban Min termékenységisten szobra felemelt jobb kezében ostort tart, a királyi szigor jelét, ezzel űzi ki a gonosz szellemeket és a bajokat. Az ostor rOzirisz/Szarapisz kezében a teremtő energia. • A görög mitológiában az alvilág szörnyeit regulázó rHekaté, a bűnösöket üldöző Erinnüszök (rErinnüszök/Furiák), valamint Dionüszosz (rDionüszosz-Bakkhosz/Liber-Bacchus) és rKübelé attribútuma. A dódónai Zeusz-szentélyben egy gyermekszobor kezében tartott ostorszíj a szél



hatására egy üstre csapott rá, s az ebből származó hangot isteni jóslatként értelmezték. Az ostorról úgy tartották, hogy a termékenységre ösztönzőleg hat, pl. Rómában a Lupercalia ünnepén kecskebőrből készült korbáccsal kívánták biztosítani az asszonyok termékenységét (Ovid. Fasti, II. 445446) (rkecskebak). A gyümölcs- és diófákat is gyakran ezért korbácsolták. • A keresztény művészetben Passió-jelkép, Krisztus szenvedésének egyik eszköze.
Fájdalmak Férfija, a szenvedés eszközeivel (XV. sz., Siklós, várkápolna).
• Attribútuma a vezeklő Bűnbánó Szt. Mária Magdolnának, s a keresztény mártíroknak, Szt. Gervasiusnak és Szt. Protasiusnak. Szt. Ambrus az eretnekként megbélyegzett ariánusokat korbácsoltatta meg; az ábrázolásokon korbácsa három ága a Szentháromságra utal. A középkorban a Megváltó szenvedésének kultuszában az ostorozás tisztelete, szertartása is megjelent. A flagellánsok önostorozása a vezeklés eszköze. A rhét szabad művészet Grammatika-ábrázolásán a tanulók fenyítését jelzi.



Hans Sebald Beham: Grammatica (A hét szabad művészet c. rézmetszetsorozatból, XVI. sz., Bp., Szépm. Múz.).
• Attilát mint Isten büntető eszközét nevezték „Isten ostorá”-nak (rAttila). Zrínyi eposzában a széthúzás miatt a magyarokra mért isteni büntetés: „De Isten ostora mast szállott reájok, / Fösvénység, gyűlölség uralkodik rajtok” (Szigeti veszedelem, II. 58). rbuzogány [P. I.]
ostya: rkenyér, rszentségtartó
oszlop: Világtengely (axis mundi), a világfa vagy életfa megfelelője (rfa). Számos nép mítoszában elválasztja és össze is köti a földet és az eget, biztosítja a kettő közötti vertikális kapcsolatot (pl. a szászok kultikus oszlopa, az Irminusul). A skandinávok az Yggdraszill világfát (rkőrisfa) idéző szent oszlopokat állítottak. A szibériai népek sátortartó oszlopa is ezt a szerepet töltötte be (rsátor). Az indonéz mítoszokban a Keleten és Nyugaton felállított mennyei oszlopok tartják az eget, s hasonló a finnugor mitológia elképzelése is: egy világoszlopot, világfát, ill. hegyet jelöl meg a világ támasztékaként. • A világrend és jogrend megtestesítője is lehet azáltal, hogy a különböző eszmék, szakrális vagy világi jelképek, feliratok hordozója, hirdetője. E jelképes funkció legrégebbi ismert példája Hammurapi két méter magas sztéléje, amely a király törvénykezéseit ismerteti, s amelynek tetején az istene előtt hódoló királyt ábrázoló dombormű látható (Kr. e. 1800 k., Párizs, Louvre). • Egyiptomban a bikafejjel díszített oszlop a Napbika. Az obeliszkek szintén Nap-jelképek. Az Ozirisz-kultuszban kötődhet hozzá fallikus jelentés (rOzirisz/Szarapisz).



A Halottak Könyve „Ozirisz hátgerincé”-nek nevezi a Dzsed-oszlopot, s a piramisszövegek szerint két ilyen oszlopon hág fel a király az égbe. Az újjászületést is kifejezi; ezt a „Dzsed felállításának” ünnepe magyarázza, amely a koronázásnak és más királyi ceremóniáknak volt a része. • Perzsiában szoláris és lunáris szimbólumokkal ellátott oszlopokat emeltek. • Indiában már az óind szertartásokban is szerepelt áldozati oszlop (Rig-véda, III. 8,3; Satapatha bráhmana, III. 6,4,13). Asóka király korában (Kr. e. III. sz.) számos oszlopot állítottak, amelyek rBuddha tanainak igazságát, a Tan diadalát hirdették (pl. a szárnáthi Oroszlános oszlop oszlopfőjének négy oroszlánja, amely India címerében is szerepel; roroszlán). Az oszlopok törzsét életfa-jelképek (indamintázatok, palmetták, lótuszok) díszítik, a tetejükön Nap-állatok: sasok, oroszlánok, bikák szobrai, valamint a buddhizmus eszméire utaló rkerék látható. • Az antikvitásban a templomok előtt vagy a belső térben felállított magányos oszlopok áldozati oltárként is szolgálhattak (roltár). Platón Kritiasz c. dialógusában az oszlopfőn bemutatott áldozat a törvénykezést megelőző rítus (ráldozás/áldozat). Az oszlop itt maga a törvény és a rend: „aranycsészékkel merítve a vegyítőedényből és áldozatot loccsantva a tűzbe megesküdtek, hogy az oszlopon álló törvények szerint fognak ítélni és büntetést kiróni” (120a). rHéraklész/Hercules oszlopai az ismert világ határait jelentették, amelyeket a mítosz szerint az Európát Afrikától elválasztó Gibraltári-szoros két oldalán állított fel a hérosz. Az oszlopok által képviselt világ végére merészkedik el utolsó útján rOdüsszeusz/Ulixes (Ulysses), aki vakmerősége miatt halállal lakol. A magas oszlopokra helyezett istenszobrok (pl. Zeusz/Jupiter szobrai) azt hangsúlyozták, hogy az istenek lakhelye az rég. Egy spirális út vezetett körbe az oszlopon egészen az „égig” (rspirál). A római császárok dicsőségét, isteni mivoltát megörökítő oszlopok ezeknek kései visszhangjai, a felemelkedés, a megdicsőülés kifejezői (pl. Traianusoszlop, Kr. e. 117). A spirális utat a császárok harci tetteivel díszítették. • A Bibliában az ég, amelyet gyakran sátorként képzeltek el, oszlopokon nyugszik (Jób 26,11) (rsátor). A föld alapzatát is tarthatják oszlopok (Zsolt 75,4). Ezeket rengeti meg Isten a földrengések alkalmával, valamint a világ végének jeléül (Jób 9,6). A zsidó népet nappal felhőoszlop, éjjel pedig tűzoszlop vezette a pusztán keresztül (Kiv 13,21–22); mindkettő Jahve megjelenési formája (rfelhő, rtűz). Szentséget jelez a tizenkét törzsnek állított tizenkét oszlop (Kiv 24,4). Az oszlopok ledöntésével ellenségeit elpusztító Sámson attribútuma (Bír 16,25–30). A vasoszlop az



állhatatosság, a kitartás és a szellemi erő (Jer 1,18). Hasonló jelentésben szerepel a Jelenések könyvében: „A győztest oszloppá emelem Istenem templomában” (3,12). Salamon temploma két bronzoszlopának neve Jáchin és Boász (1Kir 7,15–22), amelyek a föld és az ég szövetségét jelképezték. A salamoni bölcsesség házának hét pillére a Úr hét ajándékának felel meg (Péld 9,1). A kánaáni vallásgyakorlatban szereplő „Nap-oszlopok” Izajásnál a bálványimádás jelei (Iz 27,9). • A kereszténységben az egyház az „igazság oszlopa” (1Tim 3,16), az apostolok pedig az egyház oszlopai (Gal 2,9) (rapostol). Az „oszlopos szentek” a földi javakról lemondó, aszketikus életet élő és pusztán a spirituális világra koncentráló magatartás megtestesítői. A gótikus szobrászatban az apostolok pillérszobrokként jelennek meg a kapubélletekben (pl. 1220 k., Párizs, Notre-Damekatedrális, főkapu) (rkapu). Az rapokalipszis ábrázolásain, a Jánosnak egy könyvet átnyújtó angyal lábait égő oszlopok helyettesítik (Jel 10,1; Dürer Apokalipszis c. fametszetsorozatának Az Isten átadja a könyvet Jánosnak,
hogy nyelje le c. darabja [1498 k.]). A Krisztus születését ábrázoló képeken az oszlop Dávid házára, Krisztus származására utal. Mivel Krisztust egy oszlophoz kötözve korbácsolták meg, ezért a Passió-szimbólumok egyike. Ebben a jelentésben látható a Krisztust övező angyalok kezében (pl. Jan és Hubert van Eyck genti oltárának A Bárány imádása c. táblaképén, 14261432, Szt. Bavo; Hans Memling Utolsó ítélet-oltárán, 1471, Gdansk, Muzeum Pomorskie). A mártír szentek közül Szt. Sebestyén és Szt. Luca ábrázolásain látható. A négy sarkalatos erény közül az Erő (Fortitudo) attribútuma.



Fortitudo (falkép, XV. sz. vége, esztergomi palota).
A törött oszlop síremlékként az elmúlásra utal (rsír). A ferde oszlop a megrendült erő jelképe is lehet.
„Condicet obliquum”-embléma (Az elferdült ledől) (XVIII. sz., a pannonhalmi apátsági ebédlő falképe).
• Az iszlám hagyományban az ún. öt oszlop a legfontosabb vallási kötelezettségeket jelentette, köztük pl. a mekkai zarándoklatot. • A szabadkőműves páholyház két oszlopa (a J és B jelzésű) a salamoni templom oszlopaira utal.
A J és B jelzésű oszlopok a szabadkőműves szimbólumok között. Kazinczy Ferenc szabadkőműves kötényén is látható ez a motívum (Sátoraljaújhely, Kazinczy Múzeum).



• Függőlegessége miatt a figyelmet az ég felé irányítja, ezért elősegíti a misztikus elragadtatást. • A tarot V. lapja, a Pápa/Főpap, pápai tiarát viselő férfialak, akinek trónusa mellett az egyházi hatalomra utaló két oszlop áll (rkártya). • Az egyes nemzetek által emelt oszlopok a kiemelkedő történelmi tettet végrehajtó hősök emlékezetét őrzik (pl. a párizsi Vendo^me tér oszlopa, 1806–1810; a londoni Trafalgar téren Nelson oszlopa, 1840). Csokonai A’ Dugonits’ Oszlopa c. versében a „magyar Hélikon” tetején állított, babérkoszorús emlékoszlop a tisztelet és a hála jele (rbabér, rkoszorú). Petőfi a költők próféta-szerepét az ószövetségi motívummal hangsúlyozza: „Ujabb időkben isten ilyen / Lángoszlopoknak rendelé / A költőket” (A XIX. század költői). Paul Valéry versében a múlt mementójának jelképe (Oszlopok éneke). • Építészeti elemként támaszték, az épület tengelye, a szilárdság biztosítéka: „Megtámaszt, de őt semmi nem tartja; képes megszerezni évezredek patináját. A fennmaradás csodáját allegorizálja, rácáfol a földdel egyetlen ponton érintkező tárgy látszólagos törékenységére” (Umberto Eco: A nyitott mű). rdiadalív, rhegy [A. B.]
Ozirisz/Szarapisz: Egyiptomi isten, a termékenység, a meghaló és újjáéledő vegetáció megszemélyesítője (raratás). Kultúrhéroszként a földművelés és a vallás elterjesztését kötötték alakjához (Plut. Iszisz és Oszirisz, 13). Egyiptom legendás uralkodója, akit fivére, rSzéth megfosztott trónjától, majd megölte, és testének darabjait szétszórta (Ozirisz számos sírhelyét ezzel a legendával magyarázták). Mint az alvilág királya, a túlvilághitben fontos szerepet játszott; ő volt a halottak lelkén ítélkező legfőbb bíró, akivel a fáraók haláluk után egyesültek. A Hanufer-papirusz az alvilág uralkodójaként ábrázolja.



Ozirisz mint az alvilág uralkodója (London, British Museum).
• A későbbi hagyomány szerint valamennyi halott Ozirisszé válik; alakja a halál és a halál utáni újjászületés, az öröklét jelképe. A sírkamrákban múmia formájú emberalakként ábrázolták, kezében jogart tartva. Attribútumai közül a rsólyom hatalmára, a rszem pedig bölcsességére utal. A rfallosz halálon túli nemzőerejét jelzi, mivel a gyilkosság után a testének darabjait összegyűjtő Ízisszel nemzette Hóruszt; ebben a mítoszban Ozirisz a nemzőerő, a férfiúi princípium szimbóluma (rHórusz). • Az Újbirodalom korától elsősorban termékenységi szerepe dominált; ő a rgabona/búza megtestesítője, a gabonakalászokat pedig Ozirisz testének nevezték. Halálát és feltámadását múmia formájú ládába, szarkofágba ültetett csírázó gabonamagvak jelképezték (rmag). Plutarkhosz mint tévedést említi Ozirisz és a csírázó gabona azonosítását (Plut. Iszisz és Oszirisz, 65). Az isten az Egyiptom földjét (Íziszt) termékennyé tevő éltető vizet, a Nílust is jelképezte, sőt „általában a nedvességet létrehozó alapelvnek, őserőnek, a termés okának és a mag lényegének tartják” (Plut. Iszisz és Oszirisz, 33). Ünnepén egy szent edényt töltöttek meg a Nílus vizével, amely az istenre utalt (rfolyó, rvíz). • A hellenisztikus korban Egyiptomon kívül működő kultuszhelyeire is a Nílusból szállították a vizet. Ozirisz színe a zöld és a – a halotti istenségekhez hasonlóan, valamint azért is, mert „a víztől minden, amely vele keveredik, föld, ruhanemű, felhő, sötétté válik” (Plut. Iszisz és Oszirisz, 33) – a fekete. Plutarkhosz az isten mítoszának általános értelmű szimbolikáját elemezve a világban ható pozitív erő jelképének, a lélekben az értelem és az ész, a természetben a szabályos körforgás, a természeti



rend megtestesülésének nevezi, akinek kiegészítő eleme és közvetítője rÍzisz, ellentéte pedig a negatív princípium, Széth. Az egyiptomi csillaghit szerint Ozirisz a nedvességre ható erő kapcsán a Holdhoz tartozik, a rHold ciklikus változása pedig Széthtől való legyőzetését, majd újjászületését jelképezte. Az Ápisz-bikát Ozirisz földi megnyilvánulásának tartották, amely a hagyomány szerint egy holdsugár által fogant egy tehénben (Plut. Iszisz és Oszirisz, 42) (rbika). • A hellenizmus korában Szarapisz (eredetileg az Ozirisz és Ápisz összevonása) néven túlvilági megváltást hozó istenség; kultuszát Nagy Sándor vezette be. Id. Plinius Szarapisz szobráról mint óriási méretű, sötét színűre festett „smaragd kőből készült” alakról beszél. Szarapisz alvilági jellegű isten, így természetes kísérője a háromfejű rKerberosz. Ailiosz Ariszteidész Szarapisz-himnuszában az isten elnevezése: a „Megváltó”. Szarapisz és Ízisz Pannóniába mint római istenség került át, kultuszukat számos régészeti lelet bizonyítja. Misztériumaikban halotti istenségekként (rHadész-Plutón/Orcus, Dis és rPerszephoné/Proserpina vonásait is magukba olvasztva) az öröklét és a halál utáni boldogabb lét kifejezői. Szarapiszt, az egyiptomi hellenizált panteon főistenét szoláris hatalommal is felruházták. Számos ábrázoláson jupiteri méltóságban, kezében jogarral, fején gabonamércével trónol, attribútuma egy kígyóval övezett, farkas-, kutya- és oroszlánfejű állat, amely Macrobius szerint a múlt, a jelen és a jövő egységét kifejező időszimbólum, amelynek rendjén a Nap, azaz Szarapisz uralkodik (Saturnalia, I. 20,13). • Az egyiptomi hagyományok néhány elemét a XVIII. sz.-i szabadkőműves szimbolika is alkalmazta. Ennek hatására számos alkotás keletkezett, amely az ókori Egyiptomban játszódik, pl. Gebler Thamos, König in Egyipten és Neumann 1781-es Osiris c. műve. MozartSchikaneder A varázsfuvola c. operájában Ozirisz és Ízisz a legnemesebb eszmények, a bölcsesség és a szépség istenei. Kultuszhelyük a bölcsesség temploma, ahol a beavatottak vezetője, Sarastro (rZarathusztra/Zoroaszter) a fény sötétség feletti győzelméért küzd. Magyar vonatkozásban a Mozartopera librettóját fordító Csokonainál találhatók egyiptomi utalások, az Ízis és Oziris, valamint A’ szélhez c. versében. Utóbbiban a földművelést az emberiséggel megismertető „Jótevő Oziris! életadó atyánk” alakjához aranykor-képzet kötődik. [Ú. E.]
Ö



ördögök/démonok: A gonoszság, a rontás természetfeletti megtestesítői. A népi hiedelmekben és a legtöbb vallási rendszerben negatív, pusztító erőket képviselő szellemlények. Az ember számára veszélyt rejtő helyeket (barlangok mélyei, lápos területek) a képzelet ártó szellemlényekkel népesítette be, s ezeket tette felelőssé az itt bekövetkezett pusztulásért (pl. a mocsári lidércekhez fűződő babonákban, rmocsár). Az isteni világrendre és az emberre egyaránt veszélyesek, ezért apotropaikus hatással felruházott növényekkel, tárgyakkal (amulettekkel) és szertartásokkal igyekeztek távol tartani őket. • Az óind mitológiában a démoni rend, az aszúrák, az istenek ellenségei; vezetőjük, Vritra az istenek ellen lázad. A Buddhát megkísértő Márát, a gonoszság megtestesítőjét is démonok segítik. • A rómaiak a halottak lelkével kapcsolatos hiedelmekben az ártó szellemlényeket, amelyeket kiengeszteléssel és elhárító szertartásokkal igyekeztek távol tartani, lemuroknak (kiengesztelő ünnepük: Lemuria, május 9., 11., 13.); az alvilágba kerülő bűnös lelkek bántalmazóit pedig larváknak nevezték. • Az iráni mitológia gonosz szellemei a dévek, rAhrimán/Ármány szolgái, a sötétség hatalmának megtestesítői, a muszlim Sajtánt szolgáló negatív erőkhöz hasonlóan. • A zsidó és keresztény hagyományban szintén az emberek és az isteni világrend ellenségei, a világban ható rossz ősokai. Az ószövetségi apokrif iratokban és a rabbinista irodalomban a Sátán angyalai, Isten hűtlen szolgái, akik a Gonosz akaratába állított emberfeletti hatalom megszemélyesítői. Az Újtestamentumban a Sátán alattvalói (Mt 25,41; Jel 12,7–10), akik az Isten általi legyőzetés óta az örök tűzben, a Pokolban bűnhődnek (Júd 6) (ralvilág/Pokol). Az emberek megkísértői: „A Lélek világosan állítja, hogy a végső időkben némelyek elpártolnak a hittől, megtévesztő szellemekre és sátáni tanításra hallgatnak” (1Tim 4,1). Ők a bűnösök pokolbéli kínzói (pl. Bosch A Gyönyörök kertje c. triptychonjának Pokol-táblája, 1503–1504, Madrid, Prado). Ikonográfiájuk az ijesztő, torz külső hangsúlyozásán túl magába olvasztotta az antikvitás kori keveréklények ábrázolási hagyományát (rszirének, rPán/Faunus, rKerberosz), az alvilági hatalmak attribútumait, jellegzetes állatait (pl. rfekete, rkutya, rmacska, rkígyó, rbéka, rkecskebak), valamint sok, negatív jelentéssel felruházott állat vonásait (pl. rdenevér, rpatkány, rdisznó/vaddisznó, rgyík). A nagy rorr, valamint az állatias vonások (farok, rszarv, kecskeláb) fallikus jelentést hordoznak. Legtipikusabb ábrázolásaik az Utolsó ítélet kárhozott lelkeit elhurcoló ördögei (pl. Reims, Notre-Damekatedrális, Utolsó ítélet-timpanon; Hans Memling: Utolsó ítélet-oltár, 1471,



Gdansk, Muzeum Pomorskie) és a Remete Szt. Antal megkísértését megjelenítő művek szörnyalakjai.
Szent Antal megkísértése (metszet, 1470–1475).
A gótikus katedrálisok vízköpő figurái is leggyakrabban démonábrázolások. • A középkorban a boszorkánysággal vádolt személyeket az ördögöktől befolyásolt gonosztevőknek, az ördögök szeretőinek tekintették, akik ártó hatalmukat a pokolbéli erőktől nyerték (rboszorkány). • A tarot XV. lapján az Ördög – egy denevérszárnyú keveréklény – két, szarvakkal ábrázolt alakot tart pórázon (rkártya). • A romantika sátánfigurájának átértelmezésével a démon alakja tragikus, heroikus értelmezést kap (Lermontov: A Démon); a téma megjelenik az orosz szecesszió alakjának, Vrubelnek a képein is. rSátán/Lucifer [Ú. E.]
örökmécses: rlámpa/mécses
örvény: A rspirál egyik megjelenési formája; magában foglalja annak teremtő és romboló aspektusait. A meghatározhatatlan mélység és magasság szimbóluma, így jelenti mind a lefelé (az ralvilág/Pokol felé), mind a fölfelé (az rég felé) irányuló mozgást, bár a „leszállás” motívuma ősibb, mint a fölemelkedésé. Az eredetek homályos káoszának képe; a formátlan létezés; a kozmosz fejlődésének csírája (rkáosz és kozmosz). Csakúgy, mint a mitologikus szörnyek, elnyeli a létezőket, hogy átalakulva bocsássa ki őket magából. Teremtő és természetes energia, mint például Japánban és Kínában, ahol a rsárkány által kavart örvény a teremtő erő



központja. • A sumer mitológiában Enki, „az örvény Ura”, „aki határoz a sorsok felől”, az örvényre épített templomban lakik. Az akkádok szerint Tiámat a mindeneket megformáló örvény-anya. • A görög mitológiában Kharübdisz a sötét mélységbe lehúzó, ellenállhatatlan ősi erő, a mindent felőrlő lüktetés jelképe (Hom. Od., XII. 103–107). Az örvényt, amelytől rOdüsszeusz/Ulixes (Ulysses) megmenekült, már nem kerülheti el akkor, amikor Héraklész oszlopain áthaladva, az erkölcsi világrend parancsát szegi meg (Odysseus utolsó útja: Dante: Ist. Színj., Pokol, XXVI. 136–142). • A Bibliában a föníciai, ugariti hagyománnyal kapcsolatban, rLeviatán alakjához fűződve jelenik meg. • A misztikus, ezoterikus filozófiákban mindkét (teremtő és romboló) jelentése szerepel. Sötétséget, nedvességet, csúszómászókat, undort, betegséget kapcsolnak hozzá. A bűnös ember a forgó és lefelé húzó örvény foglya. Az örvény a misztikus tapasztalás jelképe is, amely borzongást és félelmet vált ki. Ez esetben a közeg nem a rvíz, hanem a levegő. • Baudelaire Az örvény c. versében az ember a Semmi, a Végtelen előtt érzett félelme kap hangot. T. S. Eliot az eredethez való visszatérés képeként említi: „A tengermélyi áramok / Susogások közt csontjaira leltek. / Le-föl átringta mind az életkorokat – / És örvénybe jutott” (Átokföldje, IV). Juhász Gyulánál Isten-szimbólum: „Örvény az Isten! Szörnyű, mély, örök. / Szédülnek tőle mind / A gyöngék, gyávák,
bűnösök!” (A szerzetes hóráiból). Weöres Sándor Én és a világ c. versében a rgömb szimbolizálta szubjektum ellentétpárja: „Ha kitekintek a résen, / a tarka világot láthatom / örvénylésben.” • Pszichológiai értelemben a belső, a lelki világ, a tudattalan fenyegető részének a kifejezője. A sötétség, az örvénylő forgás, a zuhanás képzete társul hozzá. A psziché örvényéből merülnek föl az ősi félelmet kiváltó khthonikus szörnyek. rszél [V. E.]
ősanyag (lat. prima materia): Az alkímiában az elemek lelke, s az azokból felépülő összetett anyagok egyetemes alapja, kvintesszenciája. Az élő és élettelen világ csírája, magja, amely Istentől származik (rmag, randrogün). A rbölcsek köve a hagyomány szerint a prima materiából állítható elő. Minden jelenség az eredeti ősanyag változata, így szimbolikusan az anyaölnek képzelik (ranyaméh). Nemcsak az anyagi kezdet, hanem a dolgok vége is, a bomlási folyamatok végterméke. • A skolasztikus filozófiában még csak a sajátos tulajdonságok nélküli, önmagában lévő anyagot jelentette. Később a beavatott alkimisták egy mindenütt jelen való, megnyilvánuló, de a kívülállók számára felismerhetetlen szubsztanciának



tartották. Előállítása, meghatározása az alkimisták állandó problémája volt; keresték a világ összes anyagában, gyakran inkább szellemi, mint anyagi princípiumnak tekintették, és számos névvel illették (pl. „Szűztej”, „Méz”, „Szellemi Vér,” „Nap és Hold fia”, „Élet vize”, „Kövek Ura”). Ezek sorába tartozott a „mi kövünk” kifejezés is, amely a bölcsek kövét is jelölte. Egyesek szerint főleg rhigany s egy kevés, energiát adó rkén az alapanyaga, mások szerint nem más, mint rlevegő, rszén vagy foszfor. Jelképezheti a rholló, a rmedve, a „fekete” Nap (rfekete). Ha az alkímiát tisztulási tanként értelmezzük, akkor a prima materia a földi salaktól megtisztítandó emberi személyiség. rarcanum [L. A.]
ősök: Az ősszülők, a törzs, a nemzetség és a család ősei számos vallási hagyományban különleges tiszteletben részesülnek. Jelképezték az egész emberiség, a közösség, ill. az egyének származását; a kozmikus rendszerben kijelölt helyüket, rangjukat. Az élet eredetének és folytonosságának letéteményesei. A totemősöket (amelyek állati és emberi alakban egyaránt megjelenhettek) gyakran isteni ranggal ruházták fel, kultúrhéroszként is tisztelték (rállat/állatok). Az utódok védelmezői (reinkarnálódásuk során az újszülöttekben ölthetnek testet), akik a túlvilági hatalmakat jóindulatúan befolyásolhatják. Tiszteletüket különböző szertartások (pl. a házioltáron végzett étel- és italáldozat), ősszobrok emelése, rítusokon való megidézésük bizonyítja (ráldozás/áldozat). • Kínában tiszteletüket különböző szertartások írják elő. A család fontossága miatt tiszteletük minden vallásos szertartás elemévé vált. Az ősök tisztelete központi helyet foglal el a konfucianizmusban a család kultuszával és a gyermeki szeretet végletekig hangsúlyozott tanával összefonódva. A házioltárokon a halott ősöknek rendszeresen mutattak be áldozatokat az egész nemzetség részvételével: „az ős előtt megjelennek, [...] Gazdagságuk gyarapítják, / s áldást hintenek fejükre / a szellemek, fejedelmek” (Si king [Dalok könyve], 283). Konfuciusz Lun-jü (Beszélgetések és mondások) c. művének egyik passzusa szerint a más őseinek bemutatott áldozat hízelgés. • Rómában szintén hangsúlyos szerepet kapott kultuszuk, amely a napi, otthoni vallásgyakorlatban összefonódott a Larok, a ház és család, valamint a mezsgyék és keresztutak védőistenségeinek tiszteletével (rHesztia/Vesta). Az elhunyt ősök arcáról készített viaszlenyomatokat és a nemzetségalapító ősatyák szobrait különleges tisztelet övezte (Római patrícius ősei mellszobrával, Kr. e. I. sz., Róma, Museo Capitolino). • A zsidó



hagyományban az ősatyák, a patriarchák és Isten (rÁbrahám, Izsák és Jákob istene) kapcsolata és szövetsége utódaikra, egész Izráelre kiterjed. Az egész zsidó népnek, rIzráel tizenkét törzsének Ábrahámtól, Izsáktól és Jákobtól való mitikus eredeztetése az egyetlen ősnek kinyilvánított kiválasztottságnak az utódokra való átterjedését fejezi ki (Ter 15,18). • Az ősi mondák őrzése, a jelennel való összekapcsolása a nemzettudat, a múlt folytonosságának kifejezője. A reformkori magyar költészetben ebben az értelemben szerepelnek az ősök (Kölcsey: Hymnus). A magyar nemesség őskultusza a rendi függetlenség gondolatával kapcsolódott össze. Reprezentatív képzőművészeti megjelenítése a dicső elődök – köztük olyan példaképek, mint a honfoglaló vezérek, ill. rAttila és Hunyadi János arcképeit bemutató családi ősgaléria, amely a XVI. sz. második felétől válik népszerűvé Európában, s a XVII–XVIII. sz.-ban virágzik leginkább a kastélyok díszeként (pl. rohonci ősgaléria, nagybiccsei Thurzó-kastély). A nemesi család történeti múltját, származását igazolták a díszes kivitelű, képes családfák is. A rJessze fája típusú genealógiák profán változataként, a nemesek honfoglaló őstől, sőt néha Ádámtól vagy Noétól eredeztették nemzetségüket.
T. Sadler: Az Esterházy-család családfája (rézmetszet, 1670, Bp., MOL).
• Vörösmarty Jóslat c. versében a haza képével fonódnak egybe: „Itt még e’ föld, mély sírjaiból / Az elhúnyt ősök’ lelke szól.” József Attilánál a legendás ősök története az utódoknak szóló példázat („Ükös ükünk, ősök őse” – A csodaszarvas). A Dunánál c. versében az ember kozmikus otthonra találását, a mindenséggel való azonosulást fogalmazza meg: „mert az



őssejtig vagyok minden ős – / Az ős vagyok, mely sokasodni foszlik.” Szabó Lőrinc szintén a világgal való azonosság jelképeként írja le a biológiai múlt, az első szárazföldi állat, a „Hal-ős” megidézését: „egyszerre őt láttam, éreztem a / bőröm alatt, ősömet [...] a régi árnyat, ahogy / bennem itta, élvezte a Napot” (Ketten a strandon). Az ősök megtagadásának gesztusa viszont a modern életérzés egyik jellegzetes elemének, a magánynak, az elidegenedésnek a kifejezője, pl. Adynál: „Sem utódja, sem boldog őse, / Sem rokona, sem ismerőse / Nem vagyok senkinek” (Sem utódja, sem boldog őse...); József Attilánál: „Nincsen apám, se anyám, / se istenem, se hazám” (Tiszta szívvel). raggastyán [Ú. E.]
ősz: révszakok
őszirózsa/krizantém: Késő őszig nyíló, Kelet-Ázsiából származó dísznövény. Mint általában a virágok, alapvetően az illékonysággal, a törékenységgel és a tisztasággal kapcsolatos. • Kínában az ősz növénye; a visszavonultság, a hosszú élet jelképe (révszakok). • Japánban szintén a magas kort, valamint a csendes boldogságot fejezi ki.
A japán császári ház emblémavirága (Kamakura-korszak).
Csinoku Fehér krizantém c. haikujában a szépség szimbóluma. • Európában virágzásának évszaka és színének halványsága tette a bánat, a temetők jellegzetes virágává. Adynál „Halálvirág”, amely a szerelem elmúltának tragikus voltát, az asszonyi szépség hervadékonyságát fejezi ki: „Az asszonyom: Halálvirág, / Még sohse láttam: legkülömb, / Tavasszal nyíló őszirózsa” (Halálvirág: a Csók). A pompázó virágokkal szembeállítva a szerény őszirózsák a jövő ígéreteiként jelennek meg 1908-ban írt versében: „Őszi rózsák: proletár-lyányok [...] lesztek ti még csodavirágok” (Az őszi rózsák). • Az 1918-as magyar polgári forradalom (az „őszirózsás forradalom”) idején a katonák letépték a sapkájukról a Monarchiára



emlékeztető „sapkarózsát”, és helyére fehér őszirózsát tűztek a vértelen, békés, tiszta szándékú átalakulás melletti elkötelezettségük jelképeként. Juhász Gyula sorai is ezt tükrözik. „Forradalom fehér virága, / Sir virága, / Föltámadást hoztál e tájra” (Őszi rózsa). Füst Milán Őszirózsa c. versében az öregkorral áll kapcsolatban: „Késői virágzásra szántál, / őszirózsának tél előtt.” rfehér, rvirág [R. G.]
öt: Attól függően, hogy mely számok összegeként keletkezik, igen szerteágazó, gyakran ellentétes értelmezések alapjául szolgálhat. A rkettő és a rhárom összegeként egyszerre feminin és maszkulin. Ily módon egy alakba sűríti az analízis (kettő) és a szintézis (három) egymásnak ellentmondó elvét. A dinamizmus, a teremtő aktus, ill. a teremtett élet, a kreatúra száma. • A rnégy (a totalitás, a mikro- és makrokozmosz) és az regy (azaz az egység, a Monád) egybeolvadása (4+1) az alapja a beavatási szertartások szimbolikájának. E modell szerint az öt a túllépés, a meghaladás, az átlényegülés száma; az „ötödik elem”, a quinta essentia. Az alkimisták számára a quinta essentia a rkör négyszögesítéseként jelenik meg. • Alapvető szerepet játszik a keleti kultúrákban. Kínában öt fő elemet különböztetnek meg (fa, tűz, föld, fém, víz); ezen öt elem határozza meg a természetben lejátszódó folyamatokat. Az öt elemmel áll kapcsolatban az öt égtáj (Kelet, Dél, Középpont, Nyugat, Észak), az öt bolygó, az öt légköri jelenség, a színek, az emberi test szervei, az öt érzék, az öt íz és az öt erény. Az állam létét fenntartó vallási kultuszba illeszkedő zene pentaton hangrendszere az örök világtörvény megnyilvánulása. Az egyes hangmagasságokhoz kozmológiai jelentéseket rendeltek: az alaphang az egészet, a következő hangok az egyenkéntit jelölték (pl. öt égtáj, öt társadalmi rang, öt tulajdonság stb.). A föld, a kinyilatkoztatott univerzum, a mikrokozmosz száma. Benne olvad össze a rjin és jang, azaz a női (kettő) és a férfi (három) princípium, ezáltal az evilági teljességet jelképezi. A népi taoizmusban a menynyek fiát, a császárt az öt hegycsúcs (az öt égtáj és az öt szín) urai támogatják. Az ún. Öt kánon az öt szentként tisztelt könyv gyűjtőfogalma (Dalok könyve, Írások könyve, Szertartások feljegyzései, Tavasz és ősz, Változások könyve). • A bráhmanizmus lélekvándorlástanában az ember öt tűzből születik és öt tűzben hamvad el, mielőtt új alakban ismét a világra jönne. A hinduizmusban a megváltáshoz öt út (ötféle jóga) vezet, és rSíva istent is gyakran képzelték el öt (négy látható és egy láthatatlan) arccal, amely az öt égtáj felé fordul. • A buddhizmusban a



manifesztáció, a világban való testi megjelenés. Öt bódhiszattva uralkodik az öt égtájon, az öt erényen, az öt színen és az öt érzéken. A buddhista világmodell szerint a szent hegyet, a Mérut (a középpontot) öleli közre a tengerek által szétválasztott négy földrész (rhegy). A mind a hinduizmusban, mind a buddhizmusban megjelenő rmandala ugyancsak a középponttal ellátott, azaz a tudatos és kinyilatkoztatott négyesség példája. A meditáció folyamán az Én a szétszórtságból (négy) az Egy, a középpont felé halad, így az öt az újra megtalált, őseredeti egység szimbóluma. • Az antikvitásban a püthagoreus tanok szerint rAphrodité/Venus száma, a női (kettő) és a férfi (három) szám összege, a nász jelképe. A dekásznak (rtíz), a makrokozmosz, a harmónia számának éppen a fele, ezáltal a mikrokozmosz, az ember kifejezője. Az ötös szám geometriai megfelelője a konvex, ill. konkáv ötszög, amelyek közül a csillagot formázó rpentagramma a püthagoreusok emblémája. A pentagramma a legtökéletesebb arány, az aranymetszés elve szerint épül fel, amely a tökéletesség, a harmónia és a védettség képzetét társítja az öthöz (rarany). • A Biblia legősibb része, a mózesi öt könyv az ötös számnak az egységet teremtő jellegzetességét hordja magában. Az öt az isteni szentséggel kiegészülő négy; amint ezt a tetramorf alakzata (az Urat körülvevő négy evangélista ábrázolása) is mutatja (rállat/állatok). • A Kabbalában az öt, a Hé, a szefirák közül Gevurának, az erő és a hatalom szefirájának felel meg (rszefirá/szefirot). • A tarot V. lapja a Pápát ábrázolja, amint trónján ülve kezét áldásra emeli (rkártya). • Louis-Claude de Saint-Martin az ötöt egyetlen tulajdonsággal ruházza föl: számára a rossz elvének megjelenését mutatja a világban. Az anyag, az Isten ellen lázadó gőgös Én démoni száma, maga a degradáció. rszámok [V. E.]
öv: Egyiptomban a királyi hatalom és az erő jele. • A zoroasztrizmusban a hívek szent öltözetének darabja a kuszti nevű zsinóröv, amely minden elemében jelentést hordoz (pl. hetvenkét szála a Jaszna fejezeteire utal, hat rojtja a hat nagy ünnep jelképe stb.). • Indiában a három felső kaszt férfitagjai tanulmányainak kezdetét jelzi a vállukon átvetett szent zsinóröv, ebben az értelemben a spirituális beavattatás jele. • Az antikvitásban rAphrodité/Venus attribútuma; varázserejű öve a szerelem bűverejét hordozza, a szerelmi csábítás eszköze. Ebben az értelemben szerepel Zeusz és Héra nászakor Aphrodité öve, „melyben nyugodott valamennyi varázsszer: / volt abban szerelem, volt vágy, volt csalfa beszéd is” (Hom.



Il., XIV. 215–216). Aszklépiadész Az öv tanácsa c. versében szintén erotikus jelentést hordoz. • Az övnek rkör formája miatt mindig nagy erőt tulajdonítottak: a germán Tór isten erejét megkétszerezte az öve. Brünhilda öve a Nibelung-énekben szintén erejének kifejezője. Elvétele Brünhilda megfosztása méltóságától, megalázása s egyben szüzességének elvesztése. Ez utóbbi jelentés más kultúrákban is megjelenik, így az öv a szüzesség, a szexualitás feletti uralom kifejezője (erényöv), amelyet a házasság megkötésekor vesznek le a menyaszszonyról. • A Bibliában a lelki készenlétre is utal (Kiv 12,11; Lk 12,35). Dávidot Isten erővel övezte fel (Zsolt 18,33). Az öv a testet két részre osztja, egy alacsonyabb és egy magasabb rendűre. Jelezhet lelki-morális kötődést is: a helyes öltözék a helyes magatartásra utal. A középkorban viselését megtiltották az utcalányoknak. A papi miseruha, valamint az apácák és szerzetesek öve a mérséklet és a szüzesség kifejezője (rkötél). • A sztyeppei nomád népeknél, köztük a honfoglaló magyaroknál a díszes övnek kitüntetett méltóságjelző szerepe volt.
Honfoglalás kori magyar férfiviselet (László Gyula nyomán).



Nagykőrösi veretes öv (Dienes Ö. István rajza nyomán).
• Weöres Sándornál a „tartóöv” az öröm szimbóluma (Hatodik szimfónia; A teremtés). rgyűrű [Ú. E.]
P
pajzs: A biztonság és a védelem szimbóluma, számos háború- és védőisten attribútuma. • A görög-római mitológiában a kecskebőrből készült aigiszpajzs (aigisz ’kecskebőr’) rázása Zeusz haragját jelzi: „fölemelte a bojtos, a fényes / aigiszt, s Ída hegyét végig felhőbe takarta” (Hom. Il., XVII. 593594) (rkecskebak). rPallasz Athéné aigiszára a Perszeusz által levágott Medusza-fej került; ez a rémületet keltő pajzsdísz apotropaikus jelentést hordoz (rgorgók). Artemisznek, Athénének, a szűz istennőknek, később magának a Szüzesség allegorikus figurájának is pajzs van a kezében, amely Erósz nyilai ellen védelmez (ríj és nyíl). A Héphaisztosz (rHéphaisztosz/Vulcanus) által Akhilleusz számára kovácsolt pajzs a kozmosz szimbóluma; a harcos az univerzumot fordítja szembe ellenfelével. Ugyanakkor a pajzson ábrázolt mindennapi élet a csata veszélyét is megjeleníti: mindazt, amit a hős a halállal elveszíthet, a győzelemmel viszont megnyerhet magának (Hom. Il., XII). Az



antikvitásban a harci erény jele, egy spártai, majd római hagyomány nyomán, amely szerint a harcból vagy „pajzzsal”, vagy „pajzson”, azaz vagy győztesen, vagy hősi halottként kell visszatérnie a katonának. Arkhilokhosz ennek az elvnek a megtagadására utal Mikor eldobta pajzsát c. epigrammájában: „irhám megmentettem! Mit nekem egy pajzs?” A rómaiak legendás ereklyeként őrizték Mars pajzsát, amelyet a várost védelmező isten dobott le az égből; s ennek megőrzése biztosította Róma fennállását a hagyomány szerint (rArész/Mars). Őrzésére a Salius-papokat rendelték (Ovid. Fasti, III. 259–260). • A zsidó és keresztény kultúrában az isteni védelem és a hit szimbóluma. Ábrahámnak így nyilatkozott meg az Úr: „Ne félj Ábrám, én védőpajzs vagyok” (Ter 15,1), rMózes utolsó áldása pedig így hangzott: „Boldog vagy Izrael! Ki hasonló tehozzád, Te győzedelmes nép? Az Úr a védőpajzsod” (MTörv 33,29). A zsoltárokban is a védelmező Istenre utal: „Az Úr menedékem... Védőpajzsom, üdvösségem záloga” (18,3). A filiszteusok legyőzése után köszönetet mondó Dávid is pajzsnak nevezte Istenét (1Sám 22,3). Pál apostolnál a pajzs a hit: „Mindehhez fogjátok a hitnek pajzsát, ezzel elháríthatjátok a gonosz minden tüzes nyilát” (Ef 6,16). Gyakran elvont fogalmak megjelenítője, oroszlán vagy bika képével az Állhatatosságé és az Erőé. A rhét szabad művészet egyikének, a Retorikának az attribútuma. A lovagi tornákon, a pajzsra, a zászlóra és a sisakra helyezett jelvényekből alakultak ki a címerek a XII. sz.-ban (rcímer, rzászló).
Mátyás király címerekkel díszített halotti pajzsa (1490, Párizs, Musée de L’ Armée).



• A középkori művészek címerén három tar pajzs volt látható, pl. János festő sírköve (†1370, Buda, Bp., BTM). E három tar pajzs alapján tudták azonosítani a festő Aquila János mester önarcképét a mártonhelyi templom falképén.
Aquila János önarcképe (falkép, 1392, Mártonhely, templom).
• Balassi Bálint Magyarország török kori védelmező szerepét így hangsúlyozza: „Ó én édes hazám, te jó Magyarország, / Ki keresztyénségnek viseled paizsát” (Búcsúja hazájától). A győri Szent Ignác-templom Patrona Hungariae és a magyar szentek c.
mellékoltárképén (1642) püspökök, valamint Árpád-házi szentek, Szt. Imre herceg és Szt. László király védelmezi a „Patrona Hungariae” feliratú, Madonnát ábrázoló pajzzsal a hazát a török támadókkal szemben. Zrínyi eposzában a pajzs a szigetvári hős imájában Zrínyi hitét és a védelmező Istent együttesen jelképezi: „Véghetetlen irgalmu szentséges Isten, [...] Paizsom, kűfalom, minden reménségem” (Szigeti veszedelem, II. 65). Madách Az ember tragédiájában ószövetségi jelentését eleveníti fel: „felettünk / Pajzsul áll Isten kegyelme.” rkard [K. J.]
palack: A folyadék tárolására szolgáló üvegedény a többi edénnyel szemben bedugaszolható, hermetikusan elzárható. A titok, a rejtély jelképe. Bájitalt, a hosszú élet elixírjét vagy az élet vizét (aqua vitae) tartalmazhatja, amelyek az ezoterikus tudáshoz hasonlóan megrészegítenek (relixír). Lehet ördögi vagy isteni szellem börtöne is, ahogy arról sok mese és legenda is tanúskodik (pl. a keleti mesék palackba zárt szelleme). Szimbolikája a



bárkáéval érintkezik: a megváltó tudás és a béke hozója, a titkos ismeretek és eljövendő revelációk hordozója (rhajó/bárka). • Átvitt értelemben a hajós, aki palackját a tengerbe dobja, gondolatait veti a vízbe. Így, bár a hajó elsüllyed, a palackba zárt gondolat legyőzi a halált (E. A. Poe: Palackba zárt kézirat). [P. I.]
palást: rköpeny/palást
Pallasz Athéné/Minerva: A görög-római mitológia szűz bölcsességistennője. Pallasz Athéné Zeusz (rZeusz/Jupiter) leánya, aki, miután a főisten egy jóslattól tartva lenyelte az Athénével viselős Métiszt (’értelem’, ’megfontoltság’) teljes harci díszben pattant ki apja fejéből (Hésziod. Theog., 886–900; Apollod. Mit., I. 3,6). Alakja archaikus vonásokat is megőrzött, a Nagy Anyaistennő éltető és pusztító ereje is megnyilvánul benne (ranyaistennő). A mesterségek és művészetek patrónája: „elméjükbe helyezte a szépmívek tudományát” (Homéroszi IV., Aphrodité-himusz, 15). Homéroszi jelzője: „bagolyszemű”; attribútuma a rbagoly és a rpajzs. Városvédő (elsősorban Athént védelmező) istennő; szüzessége, harciassága a függetlenség, a bevehetetlenség jele: „sokleleményű, / érinthetetlen szűz, nagy harcos, városok őre” (Homéroszi XXVIII., Pallasz Athéné-himnusz) (rváros). Athéni templomában, a Parthenónban állt Pheidiasz elefántcsontból és aranyból készült Athéné Parthenosz (’szűz Athéné’) szobra. A héroszok, akháj hősök oltalmazója Homérosz Odüsszeiájában. Az Iliászban Arész ellenfele, legyőzője (XXI. 391–400). Attikai ünnepén, a Panathénaián alakjában a bölcs államvezetés megtestesítőjét ünnepelték.



Pallasz Athéné (athéni márvány dombormű, Kr. e. 460 k.).
• Rómában Minervával (Menrva ősi etruszk szűz istennő), a városok és a kézműipar védelmezőjével azonosult alakja: „Istennője ezer tudománynak” (Ovid. Fasti, III. 833). A cecropsi Minerva tiszteletére Apuleius Az aranyszamárban (XI. könyv) utal. Jupiter és Juno mellett a capitoliumi istenhármasság tagja. Athéné szerepét átvéve a kultúra védelmezőjévé vált. Tiszteletére évente kétszer, márciusban és júniusban rendeztek nagy ünnepséget. • Proklosz számára a kozmikus bölcsesség megtestesítője (VII. Himnusz). Botticelli Pallasz Athéné megszelídíti a kentaurt c. festménye
(1482, Firenze, Uffizi) az istennő jelképezte tudás győzelmét hirdeti a vad ösztönök felett. Schiller A szerencse c. versében a gondolat megtestesülése: „Mint amaz ősi Minerva, a fényes gondolat úgy lép / Mind, pajzzsal, dörgő Zeus-koponyából elő.” Berzsenyi A’ Tudományok c. versében a műveltség, a kulturáltság, s egyben az emberi haladás jelképe: „Azolta van remény, hogy a’ halandók, / Mennél több fényt nyernek Pallás’ kezéből, / Annál forróbban fogják majd ölelni / A’ szent Igazságot.” Ebben a jelentésében szerepel a Magyar Tudományos Akadémia allegóriájához készített vázlaton.
Johann Ender: Minerva és Pannónia (1831, Bp., MTA).
[Ú. E.]
pálma/datolyapálma: A trópusokon és a Földközi-tenger vidékén honos, legyező vagy szárnyas alakú levélzettel rendelkező örökzöld rfa. A győzelem, az újjászületés és a halhatatlanság szimbóluma. Jelképezheti a



tökéletességet, az egyre növekvő hírnevet, a bőséges áldást, az önteremtő erőt. • Az ókori közel-keleti kultúrákban fontos kultúrnövény volt. Mezopotámiában, Föníciában és Egyiptomban életfa. Mivel idős faként is termő, az egészséges, hosszú életre utal. Egyiptomban szoláris jelentése is ismert, rRé szent fája, amelyről enni- és innivalót nyújt a lélek-madaraknak. Thotot, a világteremtő istent pávián alakban egy datolyapálmán, a kozmikus világfán ülve ábrázolták. • Asszíriában termékeny, szent fának tartották. A British Museumban és a Louvre-ban látható Kr. e. VII. sz.-i asszír reliefeken egy szárnyas lény a pálma megtermékenyítését, beporzását végzi egy fenyőtobozzal (rfenyőtoboz). • Az antikvitásban a fényistenekhez Apollónhoz, Hélioszhoz –, ill. a főnixhez kapcsolódik. Apollón és Artemisz anyja, Létó, pálmafába és olajfába kapaszkodott a szüléskor, ezért kötődik a pálmához a termékenység fogalma. Az ’örök világosság’, ’örök élet’ jelentések révén kapott szerepet a temetkezési szertartásokban is. • Rómában a katonai győzelmet jelezte, győzelmi felvonulásokon vitték. Nyilvános mérkőzéseken a győztesek a rkoszorú mellett gyakran pálmaágat is kaptak. A pannóniai áldozati oltárt felirata szerint a Férfiasság és a Tisztesség erényeinek állították fogadalomból. Honort, a megbecsülést érdemlő katonai erény megtestesítőjét Victoriának, a győzelem istennőjének attribútumaival, szárnyas nőalakként, kezében győzelmi koszorúval és pálmaággal ábrázolják.
Pannóniai áldozati oltár Pécs vagy Eszék környékéről (II. sz. második fele, Bp., MNM).



• Az Ószövetség szerint a pusztai vándorlás emlékére rendezendő sátoros ünnepről az Úr így rendelkezett: „az első napon vigyetek magatokkal szép gyümölcsöket, pálmaágakat, patakmenti fűzfaágakat, és vígadjatok hét napig az Úr, a ti istenetek előtt” (Lev 23,40). A halhatatlanságot és feltámadást jelképező növényekből készült az ünnepi csokor, a luláv is. A templomot is arannyal bevont pálmákkal és olajfával díszítették (1Kir 6,2935). A zsoltárokban az igazakat jelképezi (Zsolt 92,13). Az Énekek énekében a menyasszony termetére utal a pálma (7,8); a datolya, mint gyümölcs, mindig egyértelműen feminin jellegű: itt a menyasszony keblére utal (Én 7,9). • Jézust pálmaággal köszöntötték, amikor húsvét előtt egy héttel diadalmasan bevonult Jeruzsálembe (Jn 12,12–13). E napot nevezik azóta pálma- vagy virágvasárnapnak. A virágvasárnapi pálma Krisztus feltámadásának, a bűn és a halál feletti győzedelmességének jelképe. Az ókeresztény korban temetési jelkép volt, ill. azok jelvényévé vált, akik zarándoklatra indultak a Szentföldre; így a kísértő bűnnel szemben védelmező talizmán. A Tizenkét pátriárka testamentumai c. apokrif iratban szereplő látomásban Lévi, akinek tündöklése legyőzi a Napot is, az Olajfák hegyén tizenkét pálmaágat kap győzelme jeléül. A szentek melletti pálmaábrázolás megdicsőülésüket, a mártírhalál révén nyert halhatatlanságot fejezi ki, pl. a ravennai San Apollinare Nuovóban a mártírok és mártírnők menetén (VI. sz.), valamint az üdvözültek között. Az öröklétre és a dicsőségre utalnak az oltár felé kétfelől vonuló papok és mártír szüzek kezében levő pálmaágak a Van Eyck testvérpár genti oltárán (1426–1432, Szt. Bavo). Ebben az értelemben szerepel Danténál is (Ist. Színj., Paradicsom, XXV. 84). A feltámadásra utal Fra Angelico Jézus és Bűnbánó Szt. Mária Magdolna találkozását ábrázoló freskóján (Noli me tangere) a két alak között, középen elhelyezett pálma (1440-es évek, Firenze, San Marco). Mantegna Mária halála c. festményén is megjelenik egy pálmaágat tartó glóriás alak (1461, Madrid, Prado). A keresztény hagyomány szerint Jézus megáldotta a pálmát, mert az egyszer lehajolt Máriához, hogy gyümölcsét, a datolyát ajánlja neki. A pálmafából készült bot az róriás Szt. Kristóf jelvénye, aki a hagyomány szerint tövestül kitépett egy pálmát, hogy rátámaszkodjék, midőn Krisztust átvitte a folyón. Átérve a földbe nyomta a pálmát, amely gyökeret eresztett és gyümölcsöt hozott.



Szent Kristóf (fametszet, 1423).
• A virágvasárnapkor a sírokra helyezett barka voltaképpen a pálmát helyettesítve a holtak feltámadását és a lélek halhatatlanságát jelképezi. Alciati 1531-es emblémagyűjteményében (Emblematum liber) a kitartás és az állhatatosság jelképe. Bod Péter a megingathatatlanul hívő, üdvözülő emberre utal a magas hegyen a szélben hajladozó pálmafa kapcsán, amelyet „a nyomorúságoknak szele... sokat hajtogatván... [Isten] azt el nem veszti, hanem az ég felé emeli” (Szent Hilarius). • A pálma babérral (rbabér) a béke és a nyugalom jelképe. Így szerepelnek pl. Shakespeare VIII. Henrikjében, ahol Katalin királyné látomásában a béke áhított szellemei babér- és pálmakoszorúval jelennek meg. Berzsenyi Napoleonhoz c. verse a dicsőség elmúlására növényi szimbólumokkal utal: „’S isteni pálmádat váltja tövískoszorú” (rtövis/tüske). Kosztolányi Zsivajgó természet c. ciklusában a pálma így mutatkozik be: „Én vagyok a Fönség” (Fák beszéde, Pálma). rág/vessző, rgyümölcs/termés [R. G.]
Pán/Faunus: Pán a görög mitológiában Hermész (rHermész/Mercurius) fia, akit fején szarvakkal, kecskeszakállal és testtel ábrázoltak (rkecskebak). Eredetileg pásztoristen volt, a legelők és a nyáj védelmezője, a termékenység biztosítója (rpásztor). Mint fallikus természeti istenség, az



rOlümposz előtti világhoz kötődik: „Szépszavú nádon sípolva / szent varázst önt fűre fára / s könnyedén szökell a dalhoz [...] égi istenek körében / halhatatlan bájt sugároz” (Ismeretlen görög költő: Himnusz Pánhoz). A „Mindenséget-gyámolító”, „nimfakergető”, „nemző-kedvű” Pán a természet életerejét, termékenységét fejezi ki; a sztoikusoknál a világmindenség jelképe.
Aphrodité, Erósz és Pán (hellenizmus kori szoborcsoport, Kr. e. II–I. sz., Athén, Nemzeti Múzeum).
• A bukolikus költészetben rÁrkádia isteneként különösen fontos a szerepe. Attribútuma a pánsíp, amelyet abból a nádból készített, amellyé a szerelme elől menekülő Szürinx nimfa változott (rnád, rfuvola/furulya/síp). A „páni félelem” kifejezésre több, eltérő magyarázat létezik: egyik szerint a délutáni pihenéséből felriasztott isten ordítása vált ki félelmet, másutt a titánok ellen küzdő olümposziak oldalán az ellenséget ordításával megrémítő Pánra utalnak. Plutarkhosz szerint Széth Ozirisz elleni támadását a szatüroszok és Pán fedezte fel, és a híradásuk nyomán keletkező rémület a „páni félelem” (Plut. Iszisz és Oszirisz, 14). • Rómában Faunusszal, az erdők, mezők, állatok itáliai istenével azonosították, a „faunok” pedig a görög szatüroszokkal mutatnak hasonlóságot (rszatüroszok/faunusok). A mítoszok szerint egy erdődémon, Picus (’harkály’) nemzette, és az erdő zúgását megfejtő jósként emlegették (Ovid. Fasti, III. 291–320). Az állattenyésztés, a falusi élet pártfogója; kultusza, a Lupercalia, pásztorünnep volt, amelyhez a termékenység és a megtisztítás szertartásai kötődtek (Verg. Georg., I, 10; Ovid. Fasti, II. 193). • Az európai kultúrában elsősorban a természet erőit



személyesíti meg. Goethe Faustjának második részében a görög mitológia színre hívásakor a rnimfák kara így dicsőíti: „A végtelen / természet, a / nagy Pán maga / van itt jelen!” Shelley Pán-himnuszában, amely az Apollóhimnusz párdarabja, a mindenséget megéneklő művész típusa: „Dalomba a táncos csillagok, a / ravasz Föld léptek, és / az Ég is, a sok gigászi csata, / A Halál, Szerelem, Születés.” Nietzsche szerint Pán halála a dionüszoszi művészet eltűnését jelentette (A tragédia születése vagy görögség és pesszimizmus). Alakja a magyar költészetben is megjelenik. Reviczky Gyula Pán halála c. versében az isten halála a pogány kor leköszöntére utal, amelyet a krisztusi kor követ: „Megszűnt az istenek pogány uralma.” Kosztolányi Pán ébredése c. versében a tavaszban újjáéledő ősi, vad természeti erő; a „láncrakötött nagy erők zúgását” testesíti meg, amely a rétek, erdők felől közelítve legyőzi a várost. • A zeneművészetben Debussy Egy faun délutánja c. műve idézi fel alakját, amelyet Mallarmé azonos című költeménye ihletett. A „fauni” jelleg egy pillanatát jeleníti meg művében: a nemiség vágyát az örök szépség, a nimfák után. Arnold Böcklin Tavaszi alkony c. festményét szintén ez a vers inspirálta (1879, Bp., Szépm. Múz.) rDionüszosz-Bakkhosz/Liber-Bacchus [Ú. E.]
papagáj: A trópusokon őshonos, tarka tollazatú rmadár. Az imitáció, az unintelligens ismétlés megtestesítője; Kínában viszont az éleselméjűségé. Az irgalom buddhista istennőjének, Avalókitésvara/Kuan-jin bódhiszattvának a kísérő madara (rBuddha). Az ábrázolásokon általában gyöngyöt tart a csőrében. • A hinduizmusban Káma szerelemisten attbribútuma és a szerelmi kultúra jelképe. A monda szerint, ha megtanítják neki a szeretett nő vagy férfi nevét, akkor azt az isteni fohászokkal együtt vég nélkül ismételgeti. Jósképességekkel rendelkező madárként tartják számon. Beszélő madár, s mint ilyen, sokféle fantáziadús monda kötődik hozzá (A papagáj hetven elbeszélése c. indiai novellagyűjtemény). Az arab Ezeregyéjszaka meséiben pl. arról ad hírt gazdájának, hogy felesége kivel és milyen módon csalta meg. [A. B.]
Paradicsom: Tökéletes, eszményi helyszín, amely a vallási elképzelésekben a mennyország képzetével fonódik össze. Az ősi kultúrákban eredetileg egységes túlvilág-képzetet később morális szempontok szerint tagolták, így az alvilággal szemben az igaz lelkek tartózkodási helyének a Paradicsomot tekintették. A Paradicsom az



eredendő ártatlanság, az raranykor, a tökéletesség, a kozmikus rközéppont; az Isten és az ember, ill. az összes élőlény közötti tökéletes harmónia kifejezője. Olyan terület, ahol megállt az idő. Mindig körülzárt térben helyezkedik el, esetleg tenger veszi körül, s csupán az ég felé nyitott (rsziget). • A kelta mitológia szigetként képzeli el, a maorik szerint pedig a víz alatt helyezkedik el. • A germán mitológiában a Hél és az égi Valhöll/Walhalla az elhunytak otthona. Valhöll a csatában elhunyt hősök számára biztosít boldog túlvilági létet, s innen követik az isteneket a végső világvégi harc, a ragnarök (rapokalipszis) idején. • A hinduizmusban Uttara-kuru, az Északi Ország az üdvözültek paradicsomi világa. • A TávolKeleten, főként Kínában a mahájána buddhizmus hozta be ezt a fogalmat. A taoizmusban Hszi-vang-munak (’nyugati királyi anya’) a halhatatlanság gyümölcseit termő kertje a halhatatlanok örök nyugalmának helyszíne (rbarack/őszibarack). • Már az antik mítoszokban fellelhető a túlvilág kettős tagozódása: az elíziumi mezők a példás életet élők jutalma, míg a bűnösökre a Tartarosz vár. Platón is kétféle túlvilági sorsról ír: „A hasadékok közt bírák foglaltak helyet, akik – miután az ítéletet meghozták az igazságos lelkeket a jobb oldali hasadékon át felfelé, az égboltozaton keresztül indították útnak” (Állam, 614a–621b). • A zsidó hagyományban rKánaán, az ígéret földje, a bőség és beteljesedés jelképe is hordoz Paradicsom-képzetet. A keresztény felfogás hármas tagolású túlvilágképében a büntetések és bűnhődések színterei (ralvilág/Pokol, rPurgatórium) mellett az örök boldogság helye. A keresztény ikonográfia kertként, városként vagy mennyországként ábrázolja. Mindhárom elképzelés forrása megtalálható a Bibliában; az első az Ószövetségben leírt Édenkert (Ter 2,8), a második az Újszövetségben említett rmennyei Jeruzsálem (Jel 21,1; 22,5), a harmadik pedig a mennyország, ahol az igazak elnyerik jutalmukat (Mt 5,12; Lk 6,23). Az Édenkertben az élet és a tudás, vagyis a halhatatlanság és a halandóság fája áll a középpontban (rfa, rkert). Az élet fájának gyökereiből fakad egy rforrás vagy rkút, amely a négy paradicsomi folyóvá duzzad (rfolyó).



Felső-rajnai mester: Paradicsomkert (1420 k., Frankfurt, Stadelsches Kunstinstitut).
• Az Úr ide helyezte az első emberpárt, majd a bűnbeesés után innen űzetnek ki (rÁdám, rÉva) (Jan de Limbourg és testvérei: Bűnbeesés és
kiűzetés a Paradicsomból, Berry herceg hóráskönyve, 1415–1416, Chantilly Musée Condé). Hans Memling Utolsó ítélet-oltárán fallal övezett városként jelenik meg (1471, Gdansk, Muzeum Pomorskie). Ellentéte mindannak, ami anyagi, földi. A fény, a transzcendencia világa, Isten lakóhelye, s magát Istent is jelentheti (rfény/világosság és sötétség). Dante az Isteni Színjátékban alkotja meg ennek az égi szférának legpontosabb rajzát. A Paradicsom rkilenc égből áll, s ezen túl már csak Isten végtelen birodalma terül el: „Kijöttünk a legnagyobb égi körből / a Mennybe, amely tiszta fény” (Paradicsom, XXX. 38–39) • A Koránban a Paradicsom leggyakrabban előforduló neve, a dzsanna ’kert’-et jelent. A muszlim Paradicsom édenkert, lakói pedig minden földi kényelemben részesülnek: „Aki féli Ura méltóságát, annak két kert lesz az osztályrésze. / Gyümölcsöt és árnyat adó ágakkal ékes mindkettő. / Két forrás fakad bennük. [...] Szemérmes tekintetű szüzek vannak ott, akiknek őelőttük sem ember, / sem dzsin nem vette el a szüzességüket” (Korán, 55. szúra, 46–57). • Az európai irodalomban az antikvitás eszményi túlvilág-képe is megjelenik. Schiller Elízium c. versében „Elízium árnyán / Örök üdv leng, ringat az árján, / S az élet ezüst forrás-csobogás.” Csokonainál az rOlümposz jelenik meg a lélek vágyott boldogságának helyeként (A pillangóhoz). • Az elveszett Paradicsom vagy a bűnbeesés az eredeti tökéletességből, egységből a dualitásba, ill. a sokféleségbe vezető út. A visszanyert Paradicsom/Éden a visszatérést jelenti az egységhez, a spirituális középponthoz; az ember győzelme önmaga felett, az eredendő ártatlanság visszaállítása (rút/utazás).



Visszahódítása nagy nehézségekbe ütközik, megpróbáltatásokkal jár, ami a középponthoz vezető nehéz szellemi utat jelenti. A Paradicsom elvesztésének, a kiűzetésnek a témája az ún. emberiségkölteményekben
jelenik meg (Milton: Az elveszett Paradicsom; A visszanyert Paradicsom; Madách: Az ember tragédiája). rÁbrahám kebele [A. B.]
parázs: rszén/parázs
párduc: rleopárd/párduc
Párkák: rMoirák/Párkák
Parnasszosz/Parnassus: Közép-görögországi hegység, amely a görög mitológiában Apollón (rApollón/Apollo) és a rMúzsák kedvelt tartózkodási helye. A rhegy lábánál fekszik Delphoi, az Apollón-templom híres jósdájával, s a hegyen fakad a Kasztalia, a költői ihlet forrása (rforrás). A görög mítoszok vízözön-története szerint a megmenekülő Deukalión (Prométheusz fia), valamint felesége, Pürrha, a vizek apadásakor a Parnasszosz csúcsán kötött ki, s itt teremtették meg az új emberiséget a Földanya csontjaiból, azaz a hátuk mögé dobált kövekből (Apollod. Mit., I. 7.2; Ovid. Met., I. 316). • Aranykor-képzet is fűződött hozzá; erre Dante utal az Isteni Színjátékban: „Poéták, akik hajdan regéltek / az aranykorrul s boldog életrül, / talán Parnasszust álmodák helyének” (Purg., XXVIII. 139142) (raranykor). Mantegna Parnasszus c. festményén antik isteneket (rArész/Mars, rAphrodité/Venus, rHéphaisztosz/Vulcanus, rHermész/Mercurius, rApollón/Apollo), a Múzsákat, valamint Pégaszoszt jelenítette meg, a tökéletes szépség és művészi eszmény jelképes helyszínévé emelve ezzel a kétcsúcsú hegyet (1497 k., Párizs, Louvre). A vatikáni Segnatura-terem egyik freskója, Raffaello A Parnasszus c. műve a hegedűn játszó Apollónt ábrázolja a Kasztalia-forrás mellett, a kilenc Múzsa, valamint kilenc antik és kilenc „modern” babérkoszorús költő társaságában (1510–1511). Itt a költői tökély és halhatatlanság jelképe. • Ebben az értelemben választották elnevezésül az ún. parnasszisták, az 1866–1876 között megjelenő Le Parnasse Contemporain versantológiasorozat költői. [Ú. E.]
pásztor: Az állattenyésztő népek mítoszaiban a háziállatokat őrző, a nyájat vezérlő, oltalmazó pásztor leggyakrabban a szerető gondoskodás, a



védelmező vezető képe. • A sumer hitvilágban Dumuzi pásztoristen az állatok termékenységének megtestesítője, a növényi termékenységistennő, Innin párja (rDumuzi/Tammúz). A Dumuzi és Enkidu vetélkedése Innin
kezéért c. sumer eposztöredék az állattenyésztő és a földművelő foglalkozás elkülönülését és rivalizálását foglalja versbe, amelyben a pásztor a kegyelt, így az állattenyésztés magasabbrendűsége fogalmazódik meg a földművelés felett. A pásztor és a nyáj közötti kapcsolat az uralkodó és népe közti viszonyt is kifejezte; ugyancsak sumer forrásban szerepel ez a királymegszólítás: „Te igaz pásztor, Gudea”, valamint az asszír királyok címei közt szintén előfordul a „pásztor” titulus. • Kínában a sztyeppei pásztornépeket a történetírók „barbárok”-nak, erőszakosaknak tekintették. • Az ótestamentumi rKáin és rÁbel történetében a pásztor Ábel bárányáldozata tetsző az Úr előtt (Ter 4,4–5). „Izraelnek pásztora” Jahve (Zsolt 80,2; 78,52). Az isteni gondviselésről szóló zsoltár kezdete: „Az Úr az én pásztorom” (Zsolt 23,1). Jeremiás a nép vezetőit (Jer 2,8), valamint az ellenséges pogány fejedelmeket így nevezi meg: „ti, vezérei a nyájnak” (Jer 25,34). A próféciákban a Dávid házából származó Messiást is jelképezheti: „Egyetlen pásztort rendelek föléjük, aki majd legelteti őket” (Ez 34,23). • Az Újszövetségben vonatkozhat Krisztusra: „megtértetek lelketek pásztorához és oltalmazójához” (1Pt 2,25); ez a jelkép a rJó pásztor motívumában kristályosodott ki (Jn 10,11). A hívek védelmezésének, oltalmazásának „főpásztori” feladatát Péter apostolra ruházza Jézus (Jn 21,16). Az egyházi elöljárók, papok, lelkészek feladatainak taglalásakor a hívő közösség, a rnyáj vezetőjét nevezik pásztornak: „ő némelyeket apostollá, másokat prófétává, ismét másokat evangélistává, pásztorrá és tanítóvá tett” (Ef 4,11). Egy kora keresztény egyházi iratban, Hermasz A Pásztor c. művében, a címszereplő a megtérés angyala (25). A keresztény ikonográfia a pásztorok imádása-témában – amely a háromkirályok hódolatának párhuzama – a nép Isten előtti hódolatát fejezi ki (Hugo van der Goes: A pásztorok imádása, 1470 k., Firenze, Uffizi). • Az antikvitás pásztor-szimbolikája alapvetően eltér az ókori keleti és biblikus gyökerektől, s hatása az európai kultúra görög ideálokat követő korszakaira jelentős volt. A görög mitológiában a farkasölő Apollón a nyájak védelmezője. Az antik művészet pásztorfigurája, az ún. kriophorosz a Philanthropia/Humanitas kifejezője. Hermész, a lelkek oltalmazója, kísérője, valamint fiai, Pán és Daphnisz pásztoristenekként szerepelnek a mítoszokban. Az árkádiai pásztoristenhez, Pánhoz két, az antik pásztor



szimbolikában jelentős mozzanat kötődik: az embertől érintetlen természet világa és az Árkádia-mítosz (rÁrkádia). A bukolikus költészet mitikus megalapítójának, Daphnisznak történetében a szerelmi idill és a szerelmi bánat természeti, pásztori környezetben való bemutatása jelentős elem. A hellenizmus egyik centrumában, a II. sz.-i Alexandriában született meg a pásztori költészet. Ez a műfaj a későbbi korokban is a városi, civilizált ember nosztalgiáját fejezi ki a vidéki, falusi élet után (rváros). A pásztori környezet a tisztább emberi világ, a természetes ember, az raranykor idealizált jelképévé magasztosult. Theokritosz, a bukolikus költészet megteremtője nyomán Vergilius a római polgárháborúk idején írt pásztori verseiben (Eclogák) a vidéki élet felidézésében az eredeti jelképes tartalom mellett a háború miatti veszélyeztetettség, a béke utáni vágy is megfogalmazódik: „És ím az ordas a nyájt orvul már nem lesi, szarvast / csapda nem ejt: a kegyes Daphnis békén szeret élni” (V. 60–61). Longosz III. sz.-i pásztorregényét, a Daphnisz és Khloét a XV. sz.-ban fedezték fel ismét, s témája, a pásztori környezetben játszódó tiszta, naiv szerelem diadala számos művet inspirált. A legjelentősebbek: Torquato Tasso: Aminta, Giovanni Battista Guarini: Pastor fido. • A magyar irodalomban Balassi pásztordrámája, a Szép magyar comoedia képviseli ezt a műfajt, amelyet Castelletti Amarilli c. pásztorjátéka nyomán írt. Csokonai A’ Tsókok c. prózai művének szerelmi története is pásztori környezetben játszódik. Berzsenyinél is megjelenik: a boldogság, a megelégedés „A’ víg pásztori kor’ gyermeki közt lakik. / A’ természet’ ölébe dől, / Annak nyujtja kezét s’ mennyei csókjait” (A’ Megelégedés). A rokokó pasztorális témájú festészetében az idill, a szerelem megjelenítése dominál, pl. Watteau: Indulás Cythéré szigetére (1717, Párizs, Louvre); Nicolas Poussin: Orpheusz és Eurüdiké (1649–1651, Párizs, Louvre). • A zeneművészetben számos opera, pl. Scarlatti Daphnisza, a klasszikus korszakból Beethoven VI., Pastorale-szimfóniája, a XX. sz.-ban Ravel Daphnisz és Khloé c. balettje képviseli a bukolikus témát. A II. világháború idején Radnóti Miklós költészetében elevenedik fel a bukolikus költészet vergiliusi hagyománya: „Pásztori Múzsa, segíts! úgy halnak e korban a költők...” (Harmadik ecloga). [Ú. E.]
patkány: Hulladékon élő, járványokat terjesztő rágcsáló. Nedves, sötét helyen élő állat, ezért általában a halál és az alvilág teremtményének tekintették. Piszkos, földalatti járatai miatt a kapzsisággal, a



telhetetlenséggel, a lopással, a tisztességtelen úton való meggazdagodással hozták kapcsolatba. • Egyiptomban a betegség, a pestis istene; a pusztulásra utal. • A Távol-Keleten pozitív értelmezést fűztek hozzá: a termékenység és a gazdagság jelképe. A kínai állatöv első tagja, az időrendet beosztó, ún. hatvanas ciklus hatvan évből álló időegységének kezdőeleme (rállatöv). A Patkány éve a bőség, a szerencse, a fejlődés és a gyarapodás korszaka. • Indiában a megfontoltság és az előrelátás jelképe; Ganésa isten hátasjószága; az akadályok legyőzője. • Az antikvitásban a betegség fogalmához kapcsolódott. Az Iliászban a betegségek fölött rendelkező Apollónt az isten papja, Khrüszész, „Szmintheusz” (’patkányok/egerek ura’) néven szólítja, amikor egy sértés megbosszulását kéri tőle (rApollón/Apollo). • A nyugati kultúrában a nyomor, a szegénység és a fösvénység jelképe (pl. A hammelni patkányfogó meséje). A világirodalomban Camus A pestis c. regényében a patkányok a járvány megtestesítői, a kór terjedését jelzik. József Attila Ős patkány terjeszt kórt... c. versében az emberi közösség életében összeférhetetlenséget okozó bajok „a meg nem gondolt gondolat” jelképe. • Freud szerint fallikus szimbólum, a gazdagsághoz és a pénzhez kötődik. Álombeli megjelenése kínokra, gondokra, rejtett fájdalmakra utal, amelyek az életenergiát pusztítják. A személyiség egyik aspektusának elvesztését is jelezheti. rállat/ állatok, regér [K. J.]
Patrona Hungariae: rSzűz Mária
páva: Délkelet-Ázsiában, Indiában őshonos rmadár, amely hímjének díszes tollazatáról ismert. Szoláris madár; a halhatatlanság, az örök élet és a világmindenség megtestesítője. • Egyiptomban Héliupolisz jelképe volt, azé a városé, amelyben a Nap temploma állt. • Indiában az életfa mellett ábrázolva a bőség, a termékenység és a halhatatlan lélek szimbóluma (rfa). A hindu mitológiában Májához, Káma szerelemistenhez, Káttikéja hadistenhez és Szaraszvatihoz, a bölcsesség, a zene és a költészet istennőjéhez társították. • Kínában a méltóság és a szépség kifejezője. A kínai császár az új tisztség betöltőjének pávatollat adományozott. Ezért lett a rang és az uralkodói jóindulat jele. A Ming-dinasztia emblémája. • Az antikvitásban rHéra/Juno szent madara (így jelenik meg pl. Rubens IV.
Henrik átveszi Maria de Medici arcképét c. festményén Héra mellett, míg
Zeusz mellett sas látható [1622–1626 között, Párizs, Louvre]). A százszemű



rArgosz/Argus szemeit – az égbolt csillagait – a mítosz szerint Héra helyeztette a páva farktollaira, átadva ezzel a madárnak az éberség képességét (Ovid. Met., I. 723–724).
Pávaábrázolás egy aquincumi freskótöredéken (III. sz. Bp.).
• A keresztény szimbolikában az örökkévalóság és a teljesség kifejezőjének tekintették, mivel a görög ’páva’ szóban (taósz) benne foglaltatik az ralpha és ómega, minden dolgok kezdete és vége, amivel Krisztus önmagát határozta meg. Feltámadás- és Krisztus-jelkép. Szt. Ágoston említi azt a legendát, hogy a páva minden télen elveszíti tollait és tavasszal újra megtalálja: ehhez hasonlóan az emberi test is elveti a halandóság tollait és felveszi a halhatatlanságét (De civitate Dei, XXI. 4). Az ókeresztény művészetben a szarkofágok és katakombák díszítésének gyakori motívuma. Gyakran ábrázolják Jézus születésénél (Tintoretto: Pásztorok imádása, 1579–1581, Velence, Scuola di San Rocco), az rAngyali üdvözlet jeleneténél, az Utolsó vacsoránál, ill. Mária és Szent Erzsébet találkozásánál.



Mária és Erzsébet találkozása (1470 k., Bp., MNG).
A középkorban a rParadicsom madaraként szerepel, szarvasok és galambok társaságában, gyakran az élet vize mellett (rkút). A Paradicsomkertben ábrázolt Szűz Mária mellett látható pávák a mennyei örök életre utalnak. A szentek kezében levő pávatoll is ezt jelzi: Szt. Borbála és Szt. Jeromos attribútuma. Farkán a pávaszemek a mindent látó Egyházat (Eklézsia) jelképezik. A bizánci császárnők emblémájává vált, mivel úgy tartották, hogy páva viszi fel az isteni császárnő lelkét a mennybe. • Negatív értelmezése is ismert: kevély járása, farktollai szépségének mutogatása miatt a gőg és a hiúság megtestesítője.
Hendrik Goltzius–Jacob Matham: A Gőg (Superbia) (A hét főbűn c. rézmetszetsorozatból, XVI. sz. vége–XVII. sz. eleje, Bp., Szépm. Múz.).



• A cauda pavonis (’a páva farka’) terminus a színszimbolika összefoglaló neve, ebben az értelemben az okkult filozófia és az alkímia traktátusaiban szerepel. A gnosztikus hagyomány szerint farktollai háromszázhatvanöt, azaz az év napjainak számával megegyező színt vegyítenek össze, ezáltal a páva az egészre, a totálisra utal. Széttárt farktollazata a csillagos ég, a holdés napkorong. • Boccaccio Dante életrajzában megemlíti Dante anyjának álmát, amelyben a születendő gyermek a babérfa lombjai utáni vágyakozása közben pávává válik. Itt a rbabér szimbolikája összefonódik a páváéval, s a kettő együtt utal a költői halhatatlanságra. • A magyar folklórban alapvetően kétféle öszefüggésben fordul elő. A rabénekekben a keresztény használat nyomán a mennyország jelképe, az örök élet reménye a rabok számára. A szerelem madaraként is gyakran szerepel. A népköltészet szerelmi tárgyú verseiben lehet hírvivő madár, valamint a szerelmes lány, a menyasszony. Ady Fölszállott a páva c. versében a forradalom és a szabadság hírhozója: „Kényes, büszke pávák, Nap-szédítő tollak / Hírrel hirdessétek: másképpen lesz holnap.” [A. B.]
pecsét: Lágy, olvasztható anyagba nyomott, azonosító, hitelesítő jegy. A tulajdon és a titok jelképe. A tulajdonos megkülönböztető ismertetőjegyeként; védett értékeken (pl. irat, tárgy, állat, rabszolga) jelenik meg. Apotropaikus szerepet is tulajdonítottak neki. • Az ókori Keleten különféle céllal használtak pecséteket. A pecséthengert általában a mezopotámiai agyagtáblákon használták, a Kr. e. VII. sz.-tól kezdve azonban itt is, Föníciában is a gömbölyű pecsét használata vált jellemzővé. Palesztinában és Egyiptomban az általában féldrágakövekből készített, rgyűrű formájú rszkarabeusz-pecsét terjedt el, amelyet nyakba akasztva hordtak. Lehetett képes vagy szöveges (aláírással vagy jelmondattal). • Dávid pecsétje, a Dávid-csillag a judaizmus jele, az isteni védelmet szimbolizálja (rhexagramma). A Bibliában is szerepel a pecsét(-gyűrű) mint a birtoklás, az identitás, az erő bizonyítéka (Jer 22,24; Ter 38,18). A próféták könyveiben a titok őrzője: „Te meg, Dániel, zárd el ezeket a szavakat, pecsételd le a könyvet a végső időkig” (Dán 12,4). „Megőrzöm ezt a tanúbizonyságot, tanítványaim szívében lepecsételem ezt a kinyilatkoztatást” (Iz 8,16). A Jelenések könyvének végén ugyanebben a jelentésben szerepel: „Ne pecsételd le ennek a könyvnek a prófétai szavait, mert az idő közel van” (22,10). A hét pecséttel lezárt könyvet csak az isteni hatalommal felruházott lény nyithatja fel (Jel 5,1–5). A pecsét az Isten



akaratának, az isteni törvénynek a szimbóluma. Az Énekek énekében a vőlegény maga a pecsét: „Tegyél a szívedre pecsétnek, mint valami pecsétet a karodra” (8,6); a menyasszony pedig „mint az elzárt kert, a lepecsételt forrás” (4,12). Szt. Ambrus ezt így értelmezi: „Krisztus pecsét a homlokon, pecsét a szíveken.” A szüzességnek, ill. Mária szüzességének jelképe. Az Isten általi kiválasztottságra és oltalomra is utalhat, mind az Ó- (Ag 2,23), mind az Újszövetségben: „Pecsétjével megjelölt minket, és foglalóul a szívünkbe árasztotta a lelket” (2Kor 1,22). Lehet az igazolás, a bizonyság jele is (1Kor 9,2). A rkörülmetélés, a keresztség (rfürdés, rvíz) és a bérmálás egyaránt pecsét; bevezeti a hívőt Isten közösségébe, vagy megerősíti odatartozását (Róm 4,11). Alexandriai Szt. Kelemen így értelmezi a tékozló fiú története kapcsán: „Az atya... egy gyűrűt húzott fia ujjára, a királyi jelet és isteni pecsétet, a szentség lenyomatát, a fenség bélyegét, az Ige igazolását. Mert hogy megpecsételte, annyit tesz, hogy Isten szavahihető” (Töredékek, PG IX. 760). • Dante az Isteni Színjátékban Salamon bölcsessége kapcsán ír a pecsétről, amely az égi elv tökéletessége (Paradicsom, XIII. 67–75). • A hermetikus hagyományban a titkos tanokra utal, mivel a pecsételés a zárás, az elrejtés aktusával egyenlő: véd az idő előtti nyilvánosságra hozataltól (rarcanum, rpalack). Bosch A Gyönyörök kertje c. triptychonjának A földi Paradicsom c. képén a jobb alsó sarokban ábrázolt nő lepecsételt szája feltehetőleg a titkos, „hermetikus” ismeretek jelképe (1503–1504, Madrid, Prado). • Az európai történelemben az uralkodói, egyházi, városi hatalom jelképe, a hivatalos iratok hitelességének bizonyítéka.
[K. J.]
Pégaszosz/Pegasus: Pégaszosz a görög mitológiában szereplő szárnyas rló; nevének jelentése ’forrásparipa’. Származását a mitikus hagyomány Poszeidón (rPoszeidón/Neptunus) és Medusza nászából eredezteti; Perszeusznak a gorgóra mért csapása után szökkent ki a holt gorgótestből (rgorgók). Az égbe szárnyalva Zeusznak szállította a villámokat és a mennydörgést (Hésziod. Theog., 280–286; Ovid. Met., IV. 784). Származása és magasba emelkedése az ösztönvilágnak a magasabb rendű tudásba való áthajlását fejezi ki, s mitológiai funkciója, a rvillám (isteni szikra, fény) szállítása szintén ezt a szimbolikus jelentést erősíti. rÉósz/Aurora lovaként a hajnal kezdetét, a Nap égbe emelkedését jelzi.



Bellerophontész Pégaszosz segítségével győzte le a Khimairát és az amazónokat (Hésziod. Theog., 329; Pindarosz: Olümpiai ódák, XIII. 63). A Múzsák kedvelt tartózkodási helyének, a rHelikón hegynek az égbe emelkedését patacsapása akadályozta meg, s ebből eredeztették a Hippokréné rforrás keletkezését (Pausz. IX. 31,3; Ovid. Met., V. 256). Fulgentius, a VI. sz.-i mitográfus Pegasust, szárnyalása miatt, a hírnév szimbólumaként értelmezte (rszárny). • Az európai kultúrában az ihlet, a költészet, az eszmeiség megtestesítője. Dante a költészet szárnyalásának jelképeként említi a Pegazuson lovagló Múzsát: „Ó szárnyas lovon szálló lány! ki szárnyat / adsz a lángésznek s halhatatlan éltet” (Ist. Színj., Paradicsom, XVIII. 82–83). Mantegna Parnasszus c. festményén a Múzsák és a görög istenek társaságában ábrázolta Pégaszoszt a rParnasszosz/Parnassus hegyén (1497 k., Párizs, Louvre).
„Dal Parnasso alle stelle”-embléma (A Parnasszustól a csillagokig) (1702, Jacobus de Boschius: Symbolographia sive de Arte Symbolica).
• „Jövel, ó szárnyas Pégaze! Végy fel egy múzsák-fiát” – írja Csokonai Lócsere c. versében. Schiller Pegazus igában, valamint Petőfi Az én Pegazusom c. versében szintén költészet-jelkép. [Ú. E.]
pelikán: Meleg égtájakon élő, halakkal táplálkozó vízimadár; jellegzetessége, hogy csőrének táplálékhordozásra alkalmas alsó fele zsákszerűen bővül. • Egyiptomban a „hetedik életenergia” születését szimbolizálta, míg a rómaiak számára a pietast, a szülők iránti odaadást jelképezte. • A Biblia szerint tisztátalan állat (Lev 11,18), a puszták és



kihalt városok lakója. Az elhagyatottság és magány képe: „Hasonlítok a pusztában lakó pelikánhoz” (Zsolt 102,7). • A keresztény szimbolikában az önfeláldozás, a szeretet, ill. Krisztus és az eucharisztia jelképévé vált. Szt. Euszébiosz ismerteti azt a legendát, amely szerint a pelikán fészkét rkígyó környékezi meg, amíg a szülők távol vannak, és megmérgezi a fiókákat, ám a hím visszatérve, saját vérével kelti életre a kicsinyeket; az egyházatya a pelikánt Krisztusként, míg a fiókákat Ádám- és Évaként, a fészket pedig a Paradicsomként értelmezte. Jelentésének kialakulásához hozzájárult az a nézet, hogy elpusztítja a kígyót, a Gonosz szimbólumát. A Physiologus legendája kevéssé tér el az előbb említettől, ebben a hálátlan kicsinyeket szüleik ölik meg, és csak a harmadik napon, tettüket megbánva keltik őket életre, önfeláldozóan, saját vérükkel. Jan és Hubert van Eyck genti oltárán az Isten mögötti drapérián a mellét megnyitó pelikán látható (1426–1432, Szt. Bavo). Ugyanez a motívuma a Bosch Szent János evangélista Patmosz szigetén c. táblaképének hátoldalán található Krisztus szenvedéseinek története c. festményének (1504–1505 k., Berlin, Staatliche Museen, Gemaldegalerie). Aquinói Szt. Tamás Szentséghimnuszának utolsó előtti versszaka így hangzik: „Pelikán, te jóságos, Jézus Urunk, / Moss tisztára engem, mocskost, véred által.” • Dante Isteni Színjátékában szintén Krisztus önfeláldozására utal (Paradicsom, XXV. 113). Balassi így ír a pelikánszimbólumról: „Ime az Pellikán az ő fiaiért / Mint szaggatja szivét azoknak éltekért / Csak hogy élhessenek, szivébűl ont ő vért” (Kit egy násfa felett küldött volt a szeretőjének, kire Pelikán madár volt feljegyezve).
Pelikán a hódmezővásárhelyi református templom szószékéről (1732, Hódmezővásárhely, Tornyai János Múzeum).



• Az erények allegorikus ábrázolásán a megszemélyesített Szeretet alakjának attribútuma. A rózsakeresztes eszmerendszer egyik fő szimbólumaként szintén a Caritas, az égi Szeretet megtestesítője. rmadár [K. J.]
pentagramma: Ötcsúcsú, csillag alakú geometriai alakzat.
Pentagramma.
• Szerkesztése az aranymetszés szabályát követi, ezáltal a tökéletes harmóniát jelképezi (rarany). Mivel végtelen (önmagába forduló), felveszi a rkör jelentését is. Szimbolikája összetett, de mindig az ötös számon alapul (röt); mikrokozmosz-jelkép. Öt ága termékeny egységbe zárja a hármat, a férfi princípiumot és a kettőt, a női princípiumot, tehát a kétneműséget is szimbolizálja. Az integrációt, a házasságot, a boldogságot, a beteljesedést, egyben a tökéletes eszményt jelenti. A magas tudományok egyik kulcsa: a titok útját nyitja meg. • Az egyiptomiaknál rÍzisz és a Nap fiának a képe volt; az elsődleges anyagnak, az élet kiapadhatatlan forrásának a szimbóluma, minden létező egyetemes magja. • A püthagoreusoknál a megismerés, egyben a hatalom megszerzésének és összefogásának jele. Leveleikre is rárajzolták, itt az üdvözlést és a jókívánságot jelentette. Az egészség szimbóluma. A rómaiak a „salus” (’egészség’) szó betűit helyezték a csúcsokba. Az öt érzék szimbóluma. Mint a kör, a pentagramma is apotropaikus jel, úgy vélték, megköti a gonosz hatalmakat és az elemi erőket, ezért a jó szerencse jele. • A kereszténységben Krisztus öt stigmáját jelenti, ill. magát Krisztust, akinek öt szent sebéből áramlik ki a világ



üdvössége (rseb). Démonűző és megvéd a lidércek ellen. • A manicheizmus hatására a pentagramma is duálissá vált: felfelé álló csúccsal pozitív, megfordítva negatív jelentést hordoz. Öt csúcsában a manicheizmus az öt elemet látta: a fényt, a levegőt, a szelet, a tüzet, a vizet, ill. a sötétséget, a füstöt, a gonosz szelet, a gonosz tüzet és a gonosz vizet. Mágikus alkalmazásában megőrizte a manicheizmus hatását, a boszorkányságban a fordított pentagramma az „ördög kecskéje”, a fekete mágia egyik jelképe. Agrippa von Nettesheim szerint „csodálatra méltó hatással lehet a gonosz démonokra, s nem pusztán az ötös szám erejének segítségével, hanem inkább a körvonala miatt” (Titkos bölcselet, 23). Mivel az anyagi világot többnyire „négyesség”-ként ábrázolják (rnégy), a pentagramma a mágus csillaga. • A gnosztikusok és a szabadkőművesek lángoló csillagnak nevezték, amely a mindenhatóság jele, a zseni emblémája. A gnosztikus szekták gyakran ábrázolták abraxas/abrasax-gemmákon (rabraxas/abrasax). A szabadkőművesek a csillag közepében egy G-t helyeztek el, amely a két szent szót, a „gnózis”-t és a „generáció”-t jelentette. A kabbalisztikus hagyományból származik távol tartó varázsfunkciója (főleg az „agla” varázsigével kapcsolatban). Goethe Faustjában is ez a küszöbre rajzolt pentagramma feladata (rküszöb). • Az öt lakott földrész egységére utalva az eszperantó mozgalom jele a zöld pentagramma, a kommunista mozgalom pedig a vörös ötágú csillagot választotta jelképül. [V. E.]
pénz: Az értékmérőként, csereeszközként használt, általában fémből vagy papírból készült eszköz az anyagi gazdagságra és az ezt középpontba helyező haszonszerző gondolkodásmódra utal, de jelentheti általában az értékességet, akár a szellemi értékeket is. A pénzérmék értékét nemcsak keresettségük határozza meg, hanem az anyag is, amelyből készültek. Ezért gyakran azonos az rarany vagy az rezüst jelentése magával a pénzzel. Az érme két oldalát megkülönböztető nyomatok díszítik, amelyek a pénz elvont, absztrakt értékét jelzik. Először a görögök és a kínaiak használtak fémpénzeket a Kr. e. VII. sz.-tól. A korai kínai pénzérmék különféle alakúak voltak, pl. kard, kés stb., amelyeket később a közepén négyszögletes lyukú kerek vasérme váltott fel. • A kereszténység az egyedül pozitív értékű pénznek a templomadót tartja (Mt 17,24–27), valamint az egyház vagyonát. Jézus azáltal, hogy azt mondja: „Adjátok meg a császárnak, ami a császáré, és az Istennek, ami az Istené” (Mt 22,17–21), a pénzt a világi hatalomhoz rendeli. A hamis pénz értéktelen, mégis egy ideig



megtévesztheti az embereket, éppúgy, mint a hitetlen, hamis lélek, ezért von köztük párhuzamot Alexandriai Szt. Kelemen. A Hiúság/Vanitas, az egyik földi hívság megszemélyesített alakjának attribútuma. A pénz dobókockákkal együtt ábrázolva a bűnös szenvedélyekre utal (rjátékkocka). A pénz hatalmát, az Egyházat megrontó befolyását pellengérezi ki a Carmina Burana egyik darabja: „Kezdődik pediglen a pénz szent evangéliuma szent márka szerint.” • A tarot XII. lapja, az Akasztott figurájának zsebéből pénz hull ki az anyagi világról való lemondás jeleként (rkártya). • A pénz mint a legfőbb mozgató jelenik meg azokban az irodalmi művekben, amelyek istenítését kárhoztatják. Moliere Harpagonja valóságos fohászt mond a pénzhez (A fösvény). Balzac hatalmas regényfolyamában, az Emberi színjátékban a pénz látható és láthatatlan mozgását, embereket, életeket elsodró alattomos működését, a pénz körül kialakuló bankárvilágot mutatja be. A XX. sz.-ban a pénz mindenható uralma elleni keserű lázadás is megjelenik. Pl. Adynál: „Az aranyon ült, az aranyon / Éreztem, megöl, ha hagyom” (Harc a Nagyúrral); másutt magát a halált kapcsolja össze a pénzzel, az élet megvásárolhatóságával: „»Eredj.« (Szólott a nagy Pénztárnok / És én nem birtam elinalni.) / »Ki vagy fizetve, béna koldus«” (A nagy Pénztárnok). Kosztolányi Aranyvonatában az egész emberiség sorsát meghatározó, láthatatlan mozgatórugó jelképe, a felfordított értékrend megtestesítője. A bérmunkás kiszolgáltatott helyzete József Attila számos versében megjelenik (pl. Bérmunkás-ballada; Mondd, mit érlel...); „kuncog a krajcár: ennyiért / dolgoztál, nem épp semmiért” (Hazám). A pénz mint ördögi eszköz ironikus ábrázolása nagy szerepet játszik Bulgakov A Mester és Margarita c. regényében, ahol a Sátán élvezettel szemléli, hogyan sikerül becsapnia a pénzéhes moszkvaiakat. A földi javak és a szellemi értékek ellentétét fogalmazza meg Tóth László Szépség, pénz, szellem c. triptychonján (1894, Bp., MNG). [R. G.]
Perszephoné/Proserpina: Perszephoné a görög mitológiában Zeusz és Déméter leánya (Koré) (r Zeusz/Jupiter, r Démétér/Ceres). Hádész, az alvilág ura, föld alatti birodalmába ragadta el a fiatal lányt (r HádészPlutón/Orcus, Dis). Mire Demeter megtalálta Perszephonét, már Hádész felesége volt, s nem mehetett vissza a földre. Az anya könyörgésére Hádész megengedte, hogy Perszephoné minden tavasszal a földre jöjjön, hogy aztán ősz utóján mindig visszatérjen az alvilágba. Mítosza, amelyet az őszi és tavaszi eleusziszi misztériumokon elevenítettek fel, az évenként elpusztuló



növényi élet és a vegetáció ciklikusságának kifejezője, a beavatottak számára az újjászületés ígérete. Egy orphikus himnusz így jellemzi: „ó szent, mindenen-úr lány, termésünkbe’ te sarjadsz, [...] szent alakod mutatod rügyben, terményben a földön” (Perszephonéhoz). Plutarkhosz szerint a Hold fényváltozásai az istennő alvilágba távozását és a földre való visszatérését fejezik ki, a Föld és Hold összetartozása pedig az anya és leány szoros kapcsolatát (A Hold arca, 27). Hádész feleségeként az alvilág királynéja. Attribútumai a tavaszi virágok (r aszphodélosz), mivel Hádész virágszedés közben rabolta el (Homéroszi II., Démétér-himnusz, II. 5–9) és a r gránátalma, melynek magjai az alvilághoz kötötték. Fája a fehér vagy rezgő r nyárfa. • Rómában Proserpina néven tisztelték: „Proserpina [...] az éji homály birodalmán / legmagasabb úrnő, felesége a lenti királynak” (Ovid. Met., V 505–508). • Alakja a mitológiai témákat kedvelő barokk festészetben is megjelenik, pl. Rubens (Proserpina elrablása, 1636–1637, Madrid, Prado) és Rembrandt (Perszephoné elrablása, 1630, Berlin, Staatliche Museen) festményein; a preraffaelita festő, D. G. Rossetti gránátalmával a kezében ábrázolja (Proserpina, 1874, London, Tate Gallery). • Goethe Proserpina címmel drámát, Shelley Proserpina dala címen költeményt írt történetéből. A magyar költészetben Weöres Sándor Első szimfónia c. művében a tavasz jelképe. virág [Ú. E.]
Philémón és Baukisz/Philemon és Baucis: A görög-római mitológiában idős házaspár, akik – mivel Zeusztól azt kérték, hogy egyikük se lássa holtan a másikat (Ovid. Met., VIII. 611–726) – haláluk percében fává változtak, Philémón tölggyé, Baukisz pedig hárssá. Kunyhójuk Zeusz szentélye lett. A hitvesi szeretet és hűség megszemélyesítői. A festészetben is kedvelt téma: pl. Rembrandt: Jupiter és Merkúr meglátogatja Philemont és Baucist (1658, Washington, National Gallery). • Goethe Faustjában is visszatér a mítosz: a Vándoron segítő két öreg a segítő jóságot és a bensőséges családi hangulatot képviseli, amelynek szellemét kunyhójuk lerombolása sem pusztítja el. Déry Tibor elbeszélésének címe (Philemon és Baucis) is szimbólumértékű: az 1956-os forradalom idejére helyezi a házastársi összetartozás és a közös halál antik mítoszát. rhársfa, rtölgyfa [K. J.]
Phoibosz: Apollón/Apollo



pillangó/lepke: Szárnyas rovar, amely teljes átalakulással fejlődik ki. Díszes szárnyai révén a szépség, átváltozási fázisai, valamint csapongó repkedése miatt a lélek szimbóluma. Negatív értelemben a gyors mulandóságra ítélt hiú pompa, s mivel a fény és a láng felé vonzódik, az önpusztítás megtestesítője. Hernyó-, majd bábállapotból való kibontakozása a halott testből felröppenő lelket jelenti számos nép hitvilágában (rféreg/hernyó/báb). A természet jótékony erejét kifejező tündéreket és manókat gyakran lepkeszárnyakkal ábrázolják. • A kínai hagyományban a halhatatlansággal áll összefüggésben, mivel a taoizmus a szárnyakat az öröklét kifejeződésének vélte (rszárny, rtao). Egy taoista példázatban az álombéli pillangólét a létezés titokzatosságára, valamint a lélek átváltozásaira utal (Csuang-ce álma, Csuang-ce, II. könyv 12; Szabó Lőrinc: Dsuang Dszi álma) (rálom). Ez a motívum Li Taj-pónál így jelenik meg: „Csuang-ce álmában pillangó lett / és Csuang-céról semmit nem tudott. / Ime, a lét ily könnyen alakul, / a változások határtalanok” (Régi dalok, 9). A kínai ábrázolásokon a feminin virágon és gyümölcsön ülő pillangó maszkulin jelkép, a szerelmes férfi. • Japánban a pár nélküli pillangó a szűziesség vagy a hűtlen szerető és a gésák jelképe (pl. Puccini: Pillangókisasszony). A pillangópár a hitvesi boldogságra utal. A fehér pillangót a halott lelkének vélték. • Az antikvitásban elsősorban spirituális jelentéssel ruházták fel, itt a halhatatlan lélek (gör. pszükhé ’lélek’, ’pillangó’) szimbóluma (rPszükhé/Psyche). Hernyó-, báb- és pillangófokozatokon történő átváltozása a testi lét, a mozdulatlan halál és a merevségből kitörő lélek analógiájává vált. A halottak lelkeit kicsi, szárnyas árnyképeknek képzelték, amelyek a sírhelyek körül lebegnek, s az áldozatul a sírra helyezett gyümölcsökkel, virágokkal, mézzel táplálkoznak. Ezért elsősorban az éjjeli lepke vált a sírábrázolások gyakori motívumává. „Fák levelét hószín szállal befonó kicsi hernyók, [...] kicserélik alakjuk, / és már nem hernyók, de halottak lelkei, lepkék” (Ovid. Met., XV. 372–374). Thanatoszt, a Halált is ábrázolták lepkeszárnnyal. A görög-római mitológia szerelemistene, Erósz/Amor/Cupido és kedvese, Pszükhé/Psyche mítoszát Apuleius Az aranyszamár c. regénye ismerteti. Történetük a platonikus szerelemeszményt is kifejezte: a pillangó alakban elképzelt lélek égi vonzalmát és transzcendens irányultságát. A fénylő lángokba repülő lepke pusztulása a lélek tűzben, halálban való megtisztulása és halhatatlanná válása. • A keresztény szimbólumrendszer az antik jelentéseket értelmezte újjá. A múlékony szépség, a rövid földi lét jelképeként a világiasság



kifejezője. Ugyanakkor már Szt. Ambrus a feltámadás szimbólumának tekintette. A gyermek Jézus ábrázolásain a Passióra és a feltámadásra utal. Pl. Bosch A tizenkét éves Jézus a templomban c. festményének előterében nagyméretű pillangó látható (1480–1485 k., másolat: Párizs, Louvre). Más értelmezésben ez az igaz hitre áhítozó hívő lélek jelképe. A velencei Basilica di San Marcóban az ember teremtését ábrázoló mozaikon a lélek lepkeszárnyakon repül Ádámhoz, amikor Isten életet lehel a testébe. • Danténál a pillangó bábból való átváltozása a földi létből az égi szférába való emelkedés példája, az emberi lélek szimbóluma: „Nem látjátok, hogy az ember mi? Féreg / Mely majd formáland angyali pillangót” (Ist. Színj., Purg., X. 124–125). Shakespeare-nél a mulandóság kifejezője: „Pillangó az ember: / Csak a nyárnak mutatja szárnya hamvát” (Troilus és Cressida). A Lear királyban a hatalmasok hiú világára utal: „nevetünk / Az arany lepkéken.” Csokonai A pillangóhoz c. versében a tavasz, a boldog életszakasz jelképe, de Amor és Psyche története kapcsán a lélek szerelmi kínjait, valamint a halál utáni boldogabb létezés reményét is felidézi: „Mikor lesz, hogy lelkem, letévén / A testnek gyarló kérgeit / S angyali pillangóvá lévén, / Lássa Olimpus kertjeit.” Adynál az elérhetetlen eszményi tisztaság és szépség kifejezője: „Valamit tán szeretnénk, / Pillangó-élet hasonát / S tünnek tőlünk a lepkék” (Elszállnak a lepkék). A kitáruló őszirózsára szálló lepke viszont az erotika és a pusztulás jelentéseit hordozza: „Fekete pillangók fogatján / Megyek majd az utolsó csókra” (Halálvirág: a Csók). Vitéz Mihály ébresztése c. versében Csokonai
költészetének szépségét, könnyedségét dicséri, hiszen ő volt az a magyar költő, aki a szavaknak „gazdag pillangó-szárnyakat adott”. József Attilánál az elmúlás, a kétségbeesés tragikus képe: „Lámpámba az éjnek / pilléje repdes, / gyász vergődik a falon” (Miben hisztek...). Weöres Sándor Toccata c. versében az örök anyag („egy marék por”) ellentétpárja, a halandóságában egyedi, egyéni lélek szimbóluma: „ős-kezdet óta / itt vagyok, / de a lepkével meghalok.” [Ú. E.]
piramis: Egyiptomi temetkezési hely, amelynek sírkamrája a fáraó múmiáját és a temetéskor mellé helyezett kincseket őrizte (rsír). Az egyiptomi piramis szó (mer ’a felemelkedés helye’), tehát a fáraó lelkének felemelkedését jelképezte, mint pl. Dzsószer fáraó lépcsős piramisa Szakkarában (rlépcső). A későbbi, gúla alakú piramisok szoláris jelentést hordoztak: felépítésük a Nap felkelésének és lenyugvásának útjához



hasonló (pl. a gizehi piramisok, Kheopsz, Kephren és Menkauré fáraó piramisa). Egy természeti jelenség, a keleti, ill. nyugati horizonton látható fénysugarakból kirajzolódó háromszög, az ún. zodiákusfény is erősítette a Nap és a piramisforma összekapcsolásának gondolatát. A piramis axis mundi, a szent rhegy jelképe; csúcsa, amely a piramis legszentebb része, a legfelsőbb szellemi képesség kifejezője. • A Hermész Triszmegisztosznak tulajdonított írások szerint a teremtő Igét szimbolizálja, az elsődleges, a nem nemzett hatalmat, amely az Atyából származik, és amely minden földi dolgok irányítója a maga tökéletességében és termékenységében. • Az alkimisták a kör négyszögesítésének problémáját a piramis méreteinek és geometriai felépítésének felhasználásával vélték megoldhatónak. Az építmény négy háromszögletű, egyetlen csúcsban érintkező oldallal a négy elem alkimista szintézisét jelképezi (relemek). • Felépítése minden autokratikus társadalmi forma modellje; a hierarchizáltság ölt benne testet. Madách Az ember tragédiája c. drámájának negyedik színében, valamint Juhász Gyula A „győzteseknek” c. versében a zsarnoki hatalom szimbóluma: „Ó, fáraók, vigyázzatok, a szolga / Egy nap a gúlát a pokolba hordja.” Kányádi Sándor Pergamentekercsekre c. versében is az elnyomó hatalom képeként jelenik meg. rlétra, rszfinx [P. I.]
piros/vörös: Éppúgy lehet az élet, mint a halál jele; mindkét esetben a vérrel asszociálható (rvér). A nemiség szimbóluma, a libidó színe. A történelem előtti időkben a halottak mellé vörös színű port (okkert) szórtak a temetkezési szertartás során. • A távol-keleti kultúrákban az öröm kifejezője. • Ókori babona, hogy apotropaikus erejű, megóv a démonoktól és a veszélyektől. Az egyiptomiak minden évben befestették fáikat, barmaikat, vagyontárgyaikat pirosra, hogy megvédjék őket a tűztől és más károktól, s hogy termékenyek legyenek. A zsidók ajtófélfáikat az áldozati bárányok vérével festették meg, hogy megóvják házaikat a tíz csapás öldöklő angyalától (Kiv 12,22–24) (rajtó, rbárány/juh). • Görögországban vörös leplet borítottak a holtakra, ezzel jelképesen áldozattá avatták őket, hogy kibékülve az alvilágiakkal, lejuthassanak birodalmukba. Az antikvitásban a szeretet, a szerelem, a szenvedély kifejezője; Rómában a menyasszony tűzpiros fátylat visel, ez a flammeum (rfátyol/lepel). Erő-, tűzés hatalom-jelképként is szerepel (rbíbor). • A zsidó és keresztény hagyományban a komolyság, a fenség színe. Az Ószövetségben a megtisztulást, az élet megújulását jelöli: ilyen pl. Ráháb vörös zsinórja,



amelyet Jerikó elfoglalásakor mentő jelként az ablakába tett (Józs 2,18). Az Ószövetség szerelmi költészetében is megjelenik: „Az én szerelmem fehér is, piros is” (Én 5,10). Az Újszövetségben a bűn, az engesztelés, a vezeklés és az áldozat színe. Ugyanakkor Isten határtalan szeretetének és a Caritas/Szeretet teológiai erényének kifejezője. Hubert és Jan van Eyck genti oltárán az Isten piros ruhába öltözötten jelenik meg (1426–1432, Szt. Bavo). A karmazsinvörös az egyházatyák színe. A liturgikus rendben a „szeretet záloga a Szentháromságban”, ez gyújt tüzet a hívők szívében. Az apostolok, az evangélisták és a mártírok öltözetének gyakori színe az ábrázolásokon. Negatív jelentése a testi szenvedélyek megbélyegzéséhez kapcsolódik, a skarlátvörös a „nagy babiloni parázna” színe (Jel 17,3–7). Az arcpirosító és a piros lámpás házak színeként a paráznaságra utal. A bikát ingerlő „vörös posztó” átvitt értelemben bármilyen, az embert dühítő dolgot kifejezhet. A középkorban a hóhér ruhája is vörös volt, sőt a legújabb korig a bírói talár is. • Az asztrológiában a rMars bolygó színe. Az alkimisták kemencéjét jelképezi, valamint a Nagy Mű harmadik fokozatát (rbölcsek köve). • A szabadkőműves hagyományban a skót rítus színe. • A XIX. sz.-ban a katonai karrier jelképe is lehet, pl. Stendhal Vörös és fekete c. regényében a huszárság ruházatára is utal. • ’Termékenység’ jelentésben is előfordul az európai népszokásokban (pl. húsvéti piros rtojás). • A magyar irodalomban Arany Vörös Rébék c. balladájában a paráznaságra bujtó boszorkánysággal áll kapcsolatban. Ady költészetében az élet értékeit jelöli: „Piros csodákkal rakott Élet” (Sírás az Élet-fa alatt). Radnótinál a szenvedés képe „a házfalakról csorgó, vöröslő fájdalom” (Nem tudhatom...). A vörös szín a forradalmak, a baloldali politikai mozgalmak és pártok színe; ebben az értelemben ellentéte a fehér. rrózsa, rszínek, rtűz [K. Zs.]
Plútó bolygó: A Naprendszer kilencedik, 1930-ban felfedezett legkülső bolygója. Az európai asztrológia szerint kettős jellegű: a tüzes és a nedves, valamint a férfias és a nőies elem keveredik benne, de a tüzes és férfias jelleg van túlsúlyban. Mint elv, a gyökeres átalakulást, a megoldást követelő válságokat, a veszedelmes melléktermékekkel járó, de kívánatos erjedést jelenti. Általánosságban a nagyszabású, tömegeket érintő dolgokkal, mozgalmakkal áll kapcsolatban. Az állatövi jegyek közül a Skorpióhoz kötődik (a jegy hagyományos ura, a rMars bolygó mellett). A horoszkópban



a fenti vonatkozásokon kívül a felsőbbrendű képességekre utalhat. rcsillag/bolygó, rHadész-Plutón/Orcus, Dis, rSkorpió csillagkép [F. A.]
Plutón: rHadész-Plutón/Orcus, Dis
Plutosz: A görög mitológiában a gazdagság megszemélyesítője. Születése is szimbolikus: Iaszión, a föld termékeny belsejének istene (más mítoszváltozatokban egy halandó földműves) nemzette Démétérrel a frissen felszántott földön (Hésziod. Theog., 969–970) (rDémétér/Ceres). A föld termésének, a bőségnek jelképe, nevének jelentése: ’gazdagság’. Az ábrázolásokon vak gyermekként, rTükhé/Fortuna karjaiban jelenítették meg, jellegzetes attribútuma a rbőségszaru. Arisztophanész utolsó fennmaradt komédiájában, a Plutoszban a gazdagság istenének vaksága okozza a javak igazságtalan elosztását. • A középkorban alvilági figuraként is megjelenik. Dante Isteni Színjátékában „Plútusz, a nagy ördög” a Pokol negyedik körét őrzi, ahol azok a bűnösök szenvednek, akik a pénzsóvárság bűnében vétkeztek (Pokol, VI. 115). Goethe Faustjának II. részében a görög mitológia színre hívásakor ekképpen jelenik meg: „Dús-gazdag és szelíd király az, boldog, ki kegyét elnyeri! / ő maga mire törekednék? / Azt kutatja, kinek mi kell, / másnak ad, ebben leli kedvét.” rHadészPlutón/Orcus, Dis [Ú. E.]
pohár: rkehely
pók: Szárazföldi, ragadozó ízeltlábú, a potrohán lévő szövőszemölcsökből eredő szálból alkotja meg a pókhálót. Lunáris állat; az ranyaistennő negatív aspektusa. Általában feminin jelkép, a fonó, szövő nőkre utal (pl. Kínában vagy az antikvitásban). Hálója a kozmosz jelképe; a rháló közepén ülő pók a világköldök. • Óceánia néhány szigetén a teremtő isten, akit a világ létrehozójaként tisztelnek. • Az amerikai indiánoknál a szél és a vihar okozója, ezért a természeti csapások ellen védő amulettként használják. Néhány nyugat-afrikai mítoszban a Nap, a Hold és a csillagok teremtője, közvetítő az istenség és az emberek között. • Egyiptomban Neithnek, a mezopotámiai kultúrában Istarnak és Atargatisznak, a világ és a sors szövőinek attribútuma (rInnin/Istar/Astarta). • A hinduizmusban a teremtő jelképe, aki a világ hálóját saját magából szövi (rfátyol/lepel, rháló). • A görög-római mitológiában Athénéval, Perszephonéval és a Moirákkal áll



kapcsolatban. rPallasz Athéné Arakhnét, aki versenyre kelt vele szövésben és fonásban, pókká változtatta (Ovid. Met., VI. 1).
Arakhné halála (metszet, illusztráció Boccaccio De claris mulieribus c. művéhez, XV. sz.).
Rómában a jó szerencse szimbóluma, ugyanakkor a pókháló bevonta pénzeszacskó a szegénység képe. • Az Ószövetségben a gonosztevők rosszakarata ugyanolyan átmeneti sikerű és törékeny, mint a pók hálója: „Házát, mint a pók a hálóját, úgy építette..., felnyitja a szemét, és már semmi sincs meg” (Jób 27,18). A kereszténységben a hálójában lesben álló pók az embereket tőrbe csaló Gonosz (pl. Edward Taylor Husurfery c. művében). Hálója az emberi gyarlóságra is utalhat. A legyek vérét szívó pók a szegényeket szipolyozó fösvény. Ugyanakkor a szorgos iparkodás szimbóluma is lehet; ebben a jelentésben látható pl. Paolo Veronese A Dialektika c. freskóján, amelynek allegorikus nőalakja pókhálót tart a kezében (1575–1577, Velence, Palazzo Ducale). • A pszichológiában az illuzórikus világ, a rövid életű sikerek embere, aki képtelen döntő módon javítani helyzetén. A hálója közepén lévő mozdulatlan pók a szorongás kifejezője; kapcsolatba hozható a narcisztikus hajlamokkal is (rNarkisszosz/Narcissus). Álmokban a rettegést, az önmagunkba való visszahúzódást, a kommunikáció nehézségét jelzi. • Ady világháborús költészetében a külvilágtól való függés, a menekülés lehetetlenségének jelképe: „Pók, pók, kerge pók, én, / ki nem tudom befonni magam”
(Szomorú hitvallás magamhoz). Juhász Gyula Tiszai csönd c. versében a
világra boruló éjszaka megtestesítője: „Hálót fon az est, a nagy, barna pók.” Krasznahorkai László Sátántangó c. regényének vázát, a sátáni hálót „a kocsma démonikus pókjai” szövik, ezzel szolgálva a regényen végighúzódó személytelen, alattomos romlást. rfonal/fonás, rszövés/szövet [K. J.]



Pokol: ralvilág/Pokol
pont: rközéppont
por: A földi lét, a mulandóság és az alázat szimbóluma. • Az antik materializmus számára a porszem a változás és az állandó mozgás jelképe; Lucretius A természetről c. munkájában a szemmel nem látható világ építőköveinek, az örök mozgásban lévő atomoknak a megjelenítője (II. 112–124). • Az Ószövetségben a gyász és a pusztulás jelentéseit hordozza (Jób 7,5); több helyen a hamuval azonos jelentésben fordul elő (rhamu). A halál és a bűnbánat kifejezője; a zsidó hagyományban a kultikus megtisztítás eszköze. A teremtéstörténetben a rföld porának említése (Ter 3,19) az ember végtelen parányságának és kiszolgáltatottságának hangsúlyozója. Ez a gondolat jelenik meg első nyelvemlékünk, a Halotti beszéd és könyörgés (XII. sz.) egyik sorában is („Isa pur és homu vogymuk”). • Berzsenyi Dániel A’ Reggel c. versében a nyomorúság, kisszerűség képe: „Egyik rokon a’ Félistenekkel: / A’ másiknak por a’ hazája.” Adynál az elmaradottság jele, az ugar-motívum egyik eleme (Ének a porban) (rpuszta). rszürke [A. D.]
Poszeidón/Neptunus: Poszeidón a görög mitológiában a rtenger, a földrengés és a lovak „kékhaju” istene, Zeusz és Hadész fivére: „Földrázó, kettős tisztet kaptál te az égtől, / hogy lovakat szelidíts és hogy megmentsd a hajókat” (Homéroszi XXII., Poszeidón-himnusz, 4–5). Míg bátyjai a fény és a sötétség változatlan princípiumait testesítik meg, Poszeidón eleme a víz. Attribútuma a háromágú rszigony, állatai a rló, a rbika és a rdelfin. Homérosz megénekli a tenger habjain érclábú paripáin lovagló istent (Il., XIII. 23–38). Kísérői a Néreiszek (rnimfák) és a tengeri kentaurok, amelyeknek teste ló és hal egysége.



Poszeidón négyesfogatát vezetve, kezében szigonyt tartva látható egy ostiai mozaikpadlón (I–II. sz.).
Platón neki tulajdonítja azt a hatalmat, amely a földből vízforrásokat fakaszt és mindenféle tápláló növényt érlel. A Timaioszban egy olyan mítoszt említ, amely szerint a legendás rAtlantisz keletkezése és pusztulása is Poszeidónhoz kötődik. Plutarkhosz szerint: „a világ harmadik régiójának szimbóluma, annak, amelyet a tenger ural, és amelynek helyét az égbolt és a levegő után jelölték ki” (Iszisz és Oszirisz, 75). Aktív erő, amely mozgásba hozza a passzív, befogadó földet. Mitológiai történetek beszélik el Démétérrel folytatott szerelmi kalandjait (a rvíz és a rföld termékenyítő násza). • A római mitológiában Neptunusszal azonosították. Neptunus eredetileg a föld termékenyítő nedvességét kifejező ősi itáliai agráristenség volt, aki a Poszeidónnal való egybeolvadás (Kr. e. IV. sz.) után vett fel jellegzetes tengeristen-vonásokat. • A barokk korban mint a hatalmi reprezentáció egyik figurája jelenik meg.
N. Hoy–B. Kilian: Lipót császár mint Neptunus lecsendesíti a vihart
(Drugeth Zsigmond tézislapja a bécsi egyetemen, 1676, Prága, Universitna Knihovna).
rNeptunusz bolygó [Ú. E.]
Priaposz/Priapus: rkert, rfallosz
prima materia: rősanyag
próféta/vates/szibülla: A görög prophétész szó ’jós’-t, ’a jósjelek értelmezőjé’-t jelenti. A görög-római, valamint a zsidó és keresztény



kultúrában a jövendőmondó, az ihletett állapotban lévő, elragadtatott személy, valamint a költői szerepvállalás alakja; a pap, a népvezér és a költő vonásait egyesíti magában. • Az antikvitásban a világról való misztikus tudás, költői és zenei képességek birtokosa: legendás, szent dalnok (rOrpheusz). Platón szerint a „próféta tolmácsa azoknak a dolgoknak, miket a jóslás nyilatkoztat ki” (Timaiosz, 72b). A római irodalomban Horatiusnál a költő mint vates a rMúzsák papja, a költői öntudat megtestesítője: „Még soha nem dalolt / dalt zengek én, a Múzsa papja” (Ódák, III. 1). • A szibüllák/sibyllák, az antik hagyomány isteni ihletésre jövendölő prófétanői, az isteni tudás és a legmélyebb bölcsesség megtestesítői (a görögök pl. a Püthiát, a delphoi szibüllát, a rómaiak a cumae-i és az erüthraiai sibyllát részesítették nagy tiszteletben). A késő ókorban tíz prófétanőt tartottak számon (Plutarkhosz: A Püthia jóslatairól). Vergilius Aeneisében Cumae (Kümé) „megszállott látnoknője” szerepel; őt jövendöléskor „az isten / szelleme szállta meg” (Aen., VI. 49–50), és „saját szájából, szívből mondja a jósszót. / Így elzengi Itália népeit és a csatákat, / és hogy a bajt mint kell kikerülni, miként megelőzni” (Aen., III. 457–459). Az Oracula Sibyllina (Szibülla-jóslatok) tizennégy könyvét Rómában Jupiter, majd Apollo templomában őrizték és jóslatokért fordultak hozzájuk. • Keresztény értelmezésben a Megváltás jövendölői. Az ábrázolásokon idős asszonyokként jelennek meg legfőbb attribútumaikkal, a könyvekkel (rkönyv/irattekercs) (l. a Van Eyck fivérek genti oltárának Angyali üdvözlettáblái, 1432 előtt).
Michelangelo: Cumae-i Sibylla (1508–1511, Róma, Sixtus-kápolna).



• Az iráni zoroasztrizmus prófétája, a vallásalapító rZarathusztra/Zoroaszter a Jó istenség, rAhura Mazda és az Ahrimán vezette Gonoszság erőinek végső küzdelmét, a pozitív erők győzelmét hirdette. • A zsidó hagyományban a próféták feladata Isten üzenetének hírül adása és a nép figyelmeztetése a jövőre. A prófétákat a hagyomány szerint Isten lelke töltötte el; Jahve szavait közvetítették (Oz 6,5a–b). Jeremiás próféta „Isten szája” (Jer 15,19). Nehéz küldetésüket Isten megbízatása révén teljesítik. A prófétálás vallási tartalma (az Úrhoz való hűség) etikai és politikai küldetéstudattal is párosul (Ám 1,11; 2,1; Oz 7,11; Jer 21,8–10; 37,10–14; 38,17–18). A látomások eszkatologikus eleme az Úr napja eljövetelének, az Utolsó ítéletnek részletes leírása (Ám 5,18; Iz 13,6; Szof 1,14; Ez 30,3) (rapokalipszis). • A próféciák jelentős eleme a Messiás-várás. Jézust kortársai prófétának tekintették; Keresztelő Szt. János a prófétai hagyomány beteljesedését látja alakjában (Mk 6,16; Mt 21,11). Az Ószövetségben (Jer 23,32) és az Újszövetségben szó esik a hamis prófétákról is, akik nem Isten szavát hirdetik, hanem a képmutatás és a szemfényvesztés megtestesítői, a rSátán/Lucifer küldöttei (rAntikrisztus). A középkortól kezdve a prófétákat mint a Messiás eljövetelének előkészítőit Krisztus-előképként értelmezték, a próféta ebből a szempontból sok hasonlóságot mutat az apostollal (rapostol). A keresztény művészetben az ószövetségi próféták közül leggyakrabban Izajást, Jeremiást, Dánielt, Ezekielt (a rnégy, az evangélistákkal megfeleltetett ún. nagyprófétát), valamint Jónást idézik és ábrázolják. A Megváltás jövendöléseként értelmezett próféciák a keresztény ikonográfia fontos elemei. Ezeket általában mondatszalag formájában prófétafigurák tartják a kezükben (rAngyali üdvözlet). A Van Eyck fivérek genti oltárának Angyali üdvözlet-táblái is ezt a hagyományt követik, itt a próféták Gábriel arkangyal és Mária fölött láthatók (1432 előtt, Gent, Szt. Bavo). A prófétákat ábrázoló képzőművészeti alkotások közül kiemelkedő jelentőségűek Michelangelónak a vatikáni Sixtus-kápolnában látható prófétaképei, amelyeken a Megváltás művének híradását és előkészítését testesítik meg (1508–1511). • Az iszlám próféta-értelmezése az ószövetségi hagyományból ered, az igaz hit egyetlen prófétájaként azonban csak Mohamedet ismerik el, aki „Allah küldötte és a próféták pecsétje” (Korán, 33. szúra, 40). A hagyomány szerint élete során több kinyilatkoztatásban részesült – ennek írott formája a Korán –, s a vallási szabályok megalkotásán túl a mohamedán teokratikus államszervezet létrehozása is az ő alakjához fűződik. • A romantikában Hölderlinnél a vates-szerep a



belülről jövő költői ihlet szimbóluma (Vak dalnok). Kelet-Európában a költői léttel szorosan összekapcsolódott a politikai szerep mozzanata, így az orosz irodalomban Puskin A Próféta c. versének hőse egyszerre népvezér és isteni hangtól vezérelt költő. Petőfinél a költő a népét vezérlő forradalmár, aki a hamis prófétákkal szemben az etikai felelősségvállalás képviselője: „...ők vezessék / A népet Kánaán felé” (A XIX. század költői). Ady Endre Az Úr Illésként elviszi mind... kezdetű versében a költői szerepvállalás magasztos és tragikus volta egyaránt megjelenik: „Ég s Föld között, búshazátlanul / Hajtja őket a Sors szele.” Az apokaliptikus látomások prófétáját, Ezekielt idéző Mai próféta átka c. versében, amelyet a világháború idején írt, a reménytelenség, a prófétai tehetetlenség fogalmazódik meg: „Már csúfja minden állatoknak / Isten híres sarja, az Ember / S a próféták is csak makognak.” Babits a Jónás könyvében a próféta története kapcsán a költői/prófétai feladatvállalás és a megfutamodás lehetősége közötti konfliktust fogalmazta meg. Radnóti Nyolcadik eclogája a Költő és Náhum próféta párbeszéde: „Próféták és költők dühe oly rokon, étek a népnek.” Illyés Gyulánál a világgal való örök hadakozás, tiltakozás példája, az „önemésztő harag” megszemélyesítője (A próféta). [A. D.; Ú. E.]
Prométheusz: A görög mitológiában Iapetosz titán fia, Zeusz unokatestvére. A merészségnek, az egyéniség öntudatra ébredésének és lázadásának megtestesítője. Egyes mítoszok szerint a legősibb isten, aki az emberi nemet vízből és földből megalkotta (Apollod. Mit., I. 7,1; Ovid. Met., I. 81–88). Az emberiség számára az istenek tüzét elhozó Prométheusz az emberek iránti gondoskodás és felelősségérzet képviselője (rtűz). E vakmerő tettéért Zeusz a titánt a Kaukázus szikláihoz láncoltatta, ahol büntetésből egy rsas vagy keselyű marcangolta a máját (Hésziod. Theog., 535–566) (rmáj és epe).



Prométheusz és Atlasz (attikai vázakép, Kr. e. VI. sz., Musei Vaticani).
• Aiszkhülosz Leláncolt Prométheuszában a tűzlopás miatt bűnhődő titán kultúrhérosz, az emberiség jótevője („ember minden tudása éntőlem való”). A szobrászatban és a dombormű-ábrázolásokon alakjában az ókortól kezdve a megkínzott ember jelenik meg (a pergamoni Zeusz-oltár Prométheusz-ábrázolása, Kr. e. 181–159). • A keresztény hagyományban Tertullianus Jézus-előképként értelmezi: a Kaukázusban való szenvedését Jézus pusztába való kivonulásával hozza kapcsolatba, míg a sziklához láncolásban a keresztrefeszítés motívumát látja. • Goethénél az isteneknek ellenszegülő ember teremtő büszkeségének és öntudatának megtestesítője (Prométheusz). Shelleynél Zeusz ellenfeleként az önkényuralom ellen lázadó ember prototípusa, a meg nem alkuvás képviselője, a legmagasabb erkölcsi és szellemi tökély megtestesítője: „akit a legtisztább és legigazabb indítékok ösztönöznek a legjobb és legnemesebb célok felé”
(Megszabadított Prométheusz). • A magyar irodalomban Vörösmarty A’ vén czigány c. versében az emberi szenvedések példájaként idézi fel „A keselynek szárnya csattogását, / Prometheusznak halhatatlan kinját”. Adynál mint „Az első emberi bátorság” jelenik meg alakja (A Tűz csiholója). A szenvedő titán a megnyomorított, mégis dolgos magyar nép szimbóluma: „Prometheusznak magyar ivadéka, / Reszket, busong, gyülöl s mégis arat” (Arat a magyar). [A. D.]
Proserpina: rPerszephoné/Proserpina
Próteusz/Proteus: Próteusz a görög mitológiában a vén tengeristen, Poszeidón és Naida nimfa fia (Apollod. Mit., 5,9); az isteni mindentudás és változékonyság, valamint a természet átalakulási képességének



megszemélyesítője. Alapvető tulajdonsága a bölcsesség és a jóstehetség, ezt a képességét azonban csak erőszakkal lehet belőle kikényszeríteni. Így tett Menelaosz is Trója bevétele után, hogy a görög sereg sorsát és hazatérésének módját megtudakolja tőle (Hom. Od., IV. 387.) Próteusz azonban, hogy kikerülje a faggatást, végtelen átváltozási képessége segítségével különféle állatok alakját veszi magára. Az ehhez a mítoszhoz írt későbbi sztoikus magyarázat szerint alakjában a forma istennője, Eidotheé által megformált anyag öltött testet, átalakulásai pedig a valóság és a forma változatosságának kifejeződései. Az orphikus hagyományban a mindenség elsőszülöttje, teremtőerő: „A természet kezdetét elrendezte, / változtatva a szent anyagot, / sokszor alakított képzetek szerint” (Orphikus himnuszok, 24). Vergilius Georgicájában Aristaeus kötözi össze Proteust, hogy méhei terméketlenségének okát megtudja tőle (IV. 419–455). • A reneszánsz számára elsősorban az önmagát önerejéből átformáló természet, az önteremtés emberi diadalának szimbóluma. Pico della Mirandolának az ember méltóságáról írott traktátusában a szabad akarattal megáldott embert jelképezi, aki a metamorfózis révén egyesül az isteni szellemmel, és így jut el a tökéletesség megvalósításáig. Alakja ebben a neoplatonikus magyarázatban se nem égi, se nem földi, nem halandó, de nem is halhatatlan lény; ő az átmenet és az emberben rejlő lehetőségek megtestesítője, átalakulásai pedig az embernek önmagára, a lélek mélyére történő pillantásának a megnyilvánulásai. • Goethe Faustjában (II.) a Boszorkányszombat alkalmával Néreusz tengeristen idézi meg Próteuszt, aki itt a mindig más formában megjelenő ősanyag és a keletkezés jelképe. Camus Színjáték c. esszéjében Próteusz az ezerféle alakot magára öltő színész, a tökéletes színlelés alakja. Weöres Proteus c. szonettjében az istenség az anyag folytonos változásának forrása: „...ő a tenger, / keblén sarat ringat, s e szerelemben / sár urává, emberré változik.” rdelfin, rtenger, rvíz [A. D.]
Pszükhé/Psyche: A görög-római mitológiában a lélek és a rlehelet/lélegzet megszemélyesítője. Pszükhét, azaz a lelket a görögök leggyakrabban pillangóként jelenítették meg: gör. pszükhé ’lélek’, ’pillangó’ (Arisztotelész: Állattan, IV. 7) (rpillangó/lepke). Az etruszk domborműveken, terrakottákon pillangó vagy szárnyas kislány képében jelenik meg. • A mítoszokban rErósz/Amor/Cupido szerelmese. A Kr. e. III–I. sz.-i gemmák gyakori ábrázolása: Erósz égő fáklyával kergeti Pszükhét. Ez a jelenet a



szerelmi hévtől szenvedő lelket, tágabb értelemben pedig a halált jelképezi. Rómában, a Palazzo dei Conservatoriban a Sabina császárné mennybemenetelét ábrázoló II. sz.-i domborművön Psyche szárnyas nőalak, aki a halott Sabina lelkét a kezében tartva emeli föl (rszárny). Az Apuleius Az aranyszamár c. regényében leírt Amor és Psyche-történet központi magja az emberi léleknek az égi szeretethez való visszajutásáról szóló platóni tan. Psyche alakja ebben a műben a szerelmi vágyakozás és az embert űző kíváncsiság megtestesítője (IV. 28–VI. 24). • A XV. sz.-i firenzei neoplatonizmusban Erósz és Pszükhé egyesülését a Szerelem és a Halál egybeolvadásaként értelmezték, mivel a szerelem megsemmisülést, a szeretett személyben történő feloldódást jelent a lélek számára (Ficino: A szerelemről). Raffaello a Villa Farnesina (Róma) földszinti galériájának csegelyein (Psyche loggiája) tíz részletben ábrázolja – Apuleius nyomán Amor és Psyche történetét (1517). A klasszicista szobrászatban Pszükhé többféleképpen jelenik meg; pl. Antoine Denis Chaudet Amor c. szobrán (1802 előtt, Párizs, Louvre).
Canova Amor és Psyche c. szobra a csókváltás előtti pillanatot jeleníti meg (1787, Párizs, Louvre).
(L. még két másik e témájú szobrát: Psyche, 1789–1792, Ince Blundell Hall, Anglia; Psyche, 1793–1794, Bréma, Kunsthalle.) • Berzsenyi A’ Szerelemhez c. versében Pszükhé a szerelmi fohász ihletője: „Psyche’ bibor kebeléből, / Repülj le felém [...] Oh, Szerelem!” Keats Óda Psychéhez c. versében az isteni szférával szemben az emberi szépség, a költői képzelet jelképe: „szebb vagy mint ők, bár templom nem marasztalt / s füzér sem



tégedet.” Weöres Sándor Psyché c. művében egy fiktív költőnő, Lónyay Erzsébet (Psyché) alakjában egy XIX. sz. eleji költőnő pályáját – életútját és költői életművét – alkotta meg. A mű alapvető gondolata az áttűnés, a szerepjátszás, ebben az értelemben Psyché alakja a költői önteremtés és a művészlét jelképe: „Mindég Amor karjában égek, / A Lélek és a Szerelem // Külön nem válható sohsem” (Psyche confessiója). Weöres műve alapján készült Bódy Gábor Nárcisz és Psziché c. filmje. [A. D.; Ú. E]
Purgatórium: A differenciált túlvilág-elképzelés középső, az ralvilág/Pokol és a rParadicsom között elhelyezkedő része. Az orphikus hagyomány már említi, később Vergilius ír róla: az alvilág bejáratához helyezi (Aen., VI. 426–429). A halva született gyermekek tartózkodási helye, vagy azoké, akik csak rövid időt töltöttek az élők között. • A keresztény felfogás szerint átmeneti hely, ahol a holtak lelkei tisztítótűzben megszabadulnak bűneiktől, mielőtt belépnek a Paradicsomba (rtűz). Azok a lelkek vezekelnek itt, akik bűneik miatt nem kerülhettek egyenesen a Paradicsomba, viszont bűneik nem főbenjárók. A szenvedések nem állandók, mint a Pokolban, hanem időlegesek, s a megtisztulással véget érnek. • A latin egyházatyák közül Nagy Szt. Gergelyt ábrázolják a tisztítótűzből kiemelkedő koronás férfialakkal, amely arra utal, hogy Traianus császárt az ő imái mentették ki a Purgatóriumból (Michael Pacher: Egyházatyák-oltár, 1480–1483, München, Alte Pinakothek). • Dante a déli földgömbön, az óceánon lévő szigeten helyezte el csonka kúp formájú hegyként.



Domenico di Michelino: Dante és az Isteni Színjáték (részlet, 1465, Firenze, Dóm).
A háttérben, az égi szférákkal övezve, a Purgatórium hegye látható. Hét körből áll, amelyeken áthaladva a bűnösről letörlődik a rhét főbűn, s így méltóvá válik arra, hogy belépjen a rhegy tetején elhelyezkedő földi paradicsomba. A dantei világmodell szerint a déli félgömbön elhelyezkedő Purgatórium éppen Jeruzsálemmel s a Golgotával szemben található (Ist. Színj., Purg., II. 1–6), mivel rÁdám eredendő bűnét, amelyet a földi paradicsomban követett el, rJézus Krisztus vére váltotta meg a Golgotán. • Babits Mihály jellemzése szerint: „...az emberi léleknek szent lehetőségét példázza: fáradságos küzdelemmel felülemelkedni a földi szennyeken, melyek a Pokolba, a végső Rabság országába húznak alá. A Purgatórium a kínok és remények helye, mint maga az élet.” [A. B.]
puszta: Kopár, megműveletlen vidék. A Bibliában a kietlen, száraz pusztaság a szántóföld ellentéte; a terméketlenség, a pusztulás, a halál szimbóluma (Iz 27,10; Oz 2,5). Démonok, vadállatok tanyája, „A nyomorúság és ínség földje” (Iz 30,6). Ugyanakkor a próbatétel, Isten választott népe iránti szeretetének helye: „Az Úr, a te Istened negyven éven át vezetett a pusztában, hogy megalázzon, próbára tegyen” (MTörv 8,2); „A pusztában sajátjává fogadta, a sivatag kietlenségében és éjszakájában. Védőn körülvette, oltalmazta” (MTörv 32,10). A próféták írásaiban a vallási hűség, az Úrba vetett bizalom jelképe (Oz 13,4–5), szemben a gazdag Kánaánnal, ahol a különböző termékenységi kultuszok befolyása alá került rIzráel (rKánaán). Ide vonul vissza Keresztelő Szt. János is: „A pusztában kiáltónak szava: Készítsétek az Úr útját” (Mt 3,3). Jézust a pusztai rböjt során állítja próbatétel elé az Atya: itt kísérti meg a rSátán/Lucifer (Mt 4,1–11). • A puszta mint jellegzetes magyar táj, fontos, különböző jelentéseket hordozó elem a magyar művészetben. Termékeny legelőként csakúgy szerepelhet, mint a kietlenség és terméketlenség képeként. Fazekas Mihály Hortobágyi dalában, amely számos változatban népdalként is elterjedt, „áldott Kanahám”-nak nevezi a rónát. A XIX. sz.-i magyar tárgyú német és osztrák irodalomban a puszta egzotikum, Magyarország karakterének egyik legfőbb jellegzetessége (pl. Lenau: Pusztai csárda). Vörösmarty egyik Bajzának írt levelében, amelyben 1834es útjáról számol be, a sík vidék és a hegység ellentétét hangsúlyozza; míg a



puszta az unalom képe, addig a hegyvidék a nagyszerűség, a hatalom és az erő megtestesítője (rhegy). Ugyanakkor a puszta eszményítése is jellemző a korra. Gaál József 1836-os Alföldi képek c. művében a pusztai táj szépségeit hangsúlyozza: „az egész vidék s főleg a puszta részei magasabb érzetű lélekben mint egy költői gondolat tűnik fel.” Már ekkor szabadságjelképként szerepel, mivel az ember a pusztán „...úrnak és szabadnak fogja magát érezni méltósága teljében”. Ez a jelentés Petőfi költészetében a leghangsúlyosabb: „Puszta, puszta, te vagy a szabadság képe” (A csárda romjai). Nála egyben a haza szimbóluma (Az alföld; Kiskunság). A
betyárromantika szokványos kellékeként Pusztai találkozás c. versében szerepel. Erdélyi János 1843-as Úti képeiben szintén jellegzetesen magyar vidék: „itt magyar minden.”
Id. Markó Károly: Magyar alföldi táj gémeskúttal (Puszta) (1853, Bp., MNG).
Tompa Mihály Pusztán c. művében a leigázott, egykori szabad haza jelképe: „Oh, puszta! elvész nemsokára / Vadon költészeted!” Adynál is tipikusan hazai táj, viszont nála a „nagy Ugar” (A magyar Ugaron) a terméketlen magyar valóság kifejezője: „Halálszagú, bús magyar róna” (A lelkek temetője); „Óh ez a nagy sivatag, / Óh ez a magyar Puszta, / Szárnyaimat már hányszor / Sározta, verte, húzta” (Korán jöttem ide). A festészetben Tornyai János Bús magyar sors c. festményén jelenik meg hasonló jelentésben (1910, Hódmezővásárhely, Tornyai János Múzeum). A pusztai növények a sivár sorsra, a reménytelenségre utalnak (Arany: A
pusztai fűz; Reviczky: Pálma a Hortobágyon; Ady: Rózsaliget a Pusztán). Kosztolányinál: „Ez itt kelet. [...] S a föld is Ázsiáról álmodik” (Alföld) és József Attilánál (Magyar Alföld; Holt vidék) hasonló értelmet hordoz. A XX. sz.-ban is szerepelhet magyarság-szimbólumként, pl. Juhász Gyulánál



Ópusztaszer, a magyar törzsfők legendás gyűléshelye: „Ó, szeri puszta: szabad és örök, / Gőgös fajomnak a jelképe te” (Pusztaszer felé). József Attila A csodaszarvas c. versében az ősöket is magában foglaló történelmi folyamatosság képe: az „ázsiai puszták hőse” a Duna–Tisza-tájon („ázott pusztán”) talált új hazára. rgyomnövények, rsivatag [Ú. E.]
Pügmalión/Pygmalion: Pügmalión a görög mitológiában Küprosz mitikus uralkodója (Apollod. Mit., III. 14,3), az ottani Aphrodité-kultusz papja (rAphrodité/Venus). Mítosza szerint beleszeretett az általa elefántcsontból faragott, Galateiának nevezett nőalakba, akit az imáit meghallgató Aphrodité életre keltett (Ovid. Met., X. 243–297). Egyes mítoszvariánsok rAdónisz alakjával vonják egybe Pügmaliónt, eszerint magának Aphroditénak a képmásába szeretett bele, és az istennő az ő kedvese lett. • Az európai kultúrában a XVIII. sz.-ban fontos motívummá válik; a mítosz a korabeli érzékenység-eszménynek megfelelően a nyers természet művészi megszépítését, a kifinomult érzelmek alakító hatását fejezi ki. Pl. Rousseau Pygmalion c. lírai darabja (1770) egy új irodalmi korszak programját fogalmazza meg: a szobor megelevenedése az alkotó érzelmeinek erejét példázza. Hasonló értelemben szerepel Schiller A szerelem győzelme c. művében; Az ideálok c. versében pedig az egyik ifjúkori ideálra utal: „Miként Pygmálion karolta / Esengő vággyal a követ [...] A természetet ifjú kedvvel / Így fogtam át szerelmesen.” Étienne-Maurice Falconet Pügmalión és Galateia c. szoborcsoportja a megelevenedés pillanatát ábrázolja (1763, Párizs, Louvre). A múlt század képzőművészetében is kedvelt motívum, pl. Edward Burne-Jones: Pygmalion (1878, Birmingham, Museum and Art Gallery). A történet a zeneművészetben is megjelenik, pl. Rameau (1748) és Cherubini Pygmalion c. operáiban (1809), valamint Suppé A szép Galathea c. alkotásában (1865). Balzac Az ismeretlen remekmű c. művében (1831) a festmény csupán alkotója fantáziájában elevenedik meg, aki a tökéletességre törekvés rabja, és az eszményt érő kritika a halálát okozza. Bernard Shaw Pygmalion c. darabja, amely a mitológiai téma modern környezetbe ültetett változata, egyben társadalomkritika is. (A drámát musicalként és filmként is feldolgozták: Lerner–Leowe: My Fair Lady, 1956.) [Ú. E.]
R



rák: Páncélos, áldozatát ollójával megragadó ízeltlábú víziállat, amely előre és hátra is könynyedén mozog. Szimbolikája mozgásának és alakjának sajátosságain alapul. Párhuzamba állítják a fogyó és növekvő Holddal; lunáris attribútumokkal rendelkező és a víz eleméhez kapcsolódó állat. Egyes teremtésmítoszokban a Nap ösztönzésére a rák hozza fel a Földet az róceán mélyéről. • Egyiptomban az ősi városok emblémáján a vizek teremtő ereje. • A kínaiak számára a tisztességtelen embert, a megbízhatatlanságot, a hamis pénzváltókat jelenti. • A keresztény hagyományban a régi hitektől való megszabadulás szükségességére utal. Ezeket úgy kell levetni, ahogyan a rák hajítja el a régi páncélját. Vedlését Krisztus feltámadásával hozták összefüggésbe. • A tarot XVIII., az újjászületést szimbolizáló lapján (a rHold) is megjelenik a rák (rkártya). rállat/állatok, rRák csillagkép [K. J.]
Rák csillagkép: Az európai asztrológiában a zodiákus negyedik szakasza; a nyárkezdő állatövi jegy. Jele: . Időszaka: június 22–július 22. A rHold uralma alatt álló jegy; a négy elem közül a vízhez rendelték. Az asztrológiai hagyományban a női elem, az anyaság, a családösszetartás jelképe. A szeretet, a gondoskodás, az önfeláldozás tulajdonságait társítják hozzá. A zodiákus ember ábrázolásain a mellkasra és a tüdőre ható csillagkép.
Rák csillagkép (Giovanni Battista della Porta: Della Celeste Fisonomia, Padova, 1620, Bp., MTA).
rállatöv, rrák [Ú. E.]
Ré: Egyiptomi főistenség; a héliupoliszi istenrend, az Enneász (isteni kilencség) élén áll. Kultusza a hermapoliszi Amon tiszteletével is



egybeolvadt. A déli rNap megszemélyesítője, míg Atum a lenyugvó Nap, a rszkarabeusz jelképezte Heper pedig a hajnali Napé. Az istenek és emberek teremtőjének, a fáraók atyjának, a mindenség kormányzójának, aranynak nevezték (rarany); ő az emberiséget őrző pásztor, aki legyőzi a sötétség erőit, amelyet az Apóphisz rkígyó testesít meg. Hieroglifája a két hegy (napkelte és napnyugta) közötti napkorong, amely a ptolemaioszi korban az örökkévalóság jelképe volt. Sólyomfejű emberként vagy sólyomként ábrázolták, fején napkoronggal, de rmacska és szárnyas napkorong is megjeleníthette (rsólyom). Megújuló életerejét a benu-madár (rfőnix) legendája fejezte ki, amelyet Ré ba-lelkeként tiszteltek (rmadár). A mítoszok szerint napbárkáján kering a világ körül, az égi Níluson hajózva fényt hoz a földre, éjszaka pedig az alvilági Níluson a holtak birodalmán halad át, megküzdve a sötétség erőivel (rhajó/bárka). Más mítoszok szerint este öregemberként hal meg, reggel gyermekként, lótuszból születik újjá az ősvizekben (rlótusz). A halotti kultuszban betöltött szerepét rOzirisz/Szarapisz vette át. • Weöres Sándor Rhá-himnuszok c. művében az isten „fény fejedelme, önnön-magadból született”. [Ú. E.]
Rhea: A görög mitológiában Uranosz és Gaia leánya, Kronosz felesége, számos olümposzi istenség (Hesztia, Hadész, Poszeidón, Héra, Démétér és Zeusz) szülőanyja (Hom. Il., XIV. 203; Hésziod. Theog., 453). Az istenek szülőjeként az anyaság, az egyetemes termékenység jelképe, alakját
Homéroszi himnusz, Az istenek anyjához is dicsőíti (ranyaistennő, rbarlang). Aiszkhülosznál a Földdel, Euripidésznél pedig Démétérrel válik eggyé. Alakját később Kübelével, az elő-ázsiai istenanyával azonosították. rKronosz/Saturnus, rKübelé [Ú. E.]
remete szentek: rbarlang, rsivatag
repkény: rborostyán/repkény
róka: A vörös bundájú ragadozó emlős a ravaszság, az alattomosság, a képmutatás és az árulás megtestesítője. A mítoszokban és az állatmesékben a legravaszabb és legtalpraesettebb állat. Már a sumerok is a „ravasz” jelzővel illették. Mágikus tudására utal az a történet, amely szerint jutalom fejében megígéri, hogy újra elővarázsolja az eltűnt anyaistennőt. • A kínaiak a halott lelkek megtestesülését látták benne. Ezenfelül a hosszú élet és az átváltozás képességének birtokosa. A távol-keleti irodalomban a nők



ingatagságának jelképe; a csalafinta mesékben a nők rókává változnak. • Japánban jó és rossz mágikus erővel egyaránt rendelkezhet; a fekete róka szerencsét hoz, a fehér bajt jelent. Az aratás- és rizsistennő, Inari hírnöke és attribútuma. • Vörös színe miatt az ókori rómaiak tűzszellemet láttak benne. rDémétér/Ceres ünnepén Rómában farkára kötött fáklyával űzték ki a városból a gabonatüzek elleni védelem szertartása során, más magyarázat szerint a gabonarozsda elhárítása volt a cél (Ovid. Fasti, IV. 677–712). • Az ókori zsidóság is ismerte ezt a hagyományt: Sámson háromszáz, égő csóvát maga után húzó rókával égettette fel a filiszteusok vetését, szőlőit és olajfáit (Bír 15,4–5). A virágzó szőlőskertet elpusztító rókákról így ír a Biblia: „Fogjátok meg a rókákat s a rókafiakat, mert feldúlják a szőlőt” (Én 2,15). • Keresztény értelmezésben a szőlőskert az igaz hívők gyülekezete (rszőlő), a rókák pedig a Egyházat (Eklézsia) fenyegető eretnekek. Ezekiel a romlást hozó hamis prófétákat hasonlítja rókákhoz (Ez 13,4), Krisztus pedig Heródest (Lk 13,32). A Physiologusban a Gonosz, a kísértő megtestesítője, a Sátán szimbóluma. • A Mértéktelenség allegorikus ábrázolásának kísérő figurája a lőcsei Szt. Jakab-templom bűnöket bemutató sorozatán. • Az európai irodalomban a XII–XIII. sz. fordulóján keletkezett ófrancia Rókaregény (Roman de Renard) a feudális társadalom paródiája; a róka ebben a műben is a ravasz ember típusaként szerepel. Dante Isteni Színjátékában az Egyház szekerét megtámadó róka az eretnekség (Purg., XXXII. 118). A középkori szatirikus jelenetekben a képmutatás megszemélyesítője: pl. barátcsuhában prédikál az utána igyekvő libáknak. Szinte minden nemzet népmeséiben szerepel, gyakran ellenfelével, a farkassal együtt, akivel kölcsönösen megpróbálják kijátszani egymást, s ravaszságával többnyire a róka arat győzelmet. A holló eszén is túljár a róka a La Fontaine-től is ismert A róka és a holló c. történetben. Arany János Toldijában Toldi György jellemére utal: „rókalelkű bátya”. rállat/állatok [A. B.]
rom: Elpusztult építmények maradványa; a pusztulást, az enyészet diadalát fejezi ki. • A késő középkori keresztény felfogásban a judaizmust és az abból kialakuló új hitet a romos zsinagóga lebontásával és a belőle felépített templommal, az új Jeruzsálemmel jelenítették meg (rEklézsia és Zsinagóga). A lerombolt épület ebben az értelemben különösen a Krisztus születése- és a rháromkirályok imádása-ábrázolásokon jelenik meg. • Értékként való felfogása a XVIII. sz. ókortiszteletével áll összefüggésben;



Winckelmanntól származik az a gondolat, hogy az antikvitás művészete töredékességében is eszményi példa.
Hubert Robert: Római romok (XVIII. sz. vége–XIX. sz. eleje, Párizs, Musée du Petit-Palais).
A romantika korában a romok divatja a kérlelhetetlenül múló ridő képzetéhez kapcsolódott. A pillanat mulandóságára utal a romos rsír vagy épület (Jacob van Ruisdael: A zsidó temető az Oudekerk mellett, 1660 vagy 1674; C. D. Friedrich: Apátság a tölgyerdőben, 1809–1810, Berlin, Schloss Charlottenburg). • Berzsenyi A’ Melancholia c. versében az omladozó vár a mulandóság, a melankolikus hangulat képzetköréhez kapcsolódik. Kölcsey Huszt c. verse a romantika rom-felfogásába illeszkedik: a romos vár, az réjszaka, a kísértet és a sír egyaránt megjelenik a versben. A Hymnusban a „vár” és a „kőhalom” ellentétpárja az időszembesítés (dicső múlt – siralmas jelen) eszköze. Vörösmarty A’ Rom c. művében VÉD isten ellentéte „a’ dúlás’ komor istene, ROM”. Petőfi A csonka torony c. költeményében a szabadságért küzdő dicsőséges történelmi múlt tragikus mementója: „Idétlen rom, mogorva, puszta váz, [...] Csak a holt század fekszik odabent, / Szemfödele a hosszu, méla csend.” Ehhez a hagyományhoz kapcsolódik Juhász Gyula A szeri pusztán c. verse: „A sátorok elmúltak és a rom / Oly néma, mint kővé vált fájdalom.” Théophile Gautier A Művészet c. versében a lét romló voltával szemben a művészet örök voltát fogalmazza meg: „Minden rom. A művészet / örök.” rvár/kastély [P. I.]
Róma: Az ókor legnagyobb világbirodalmának fővárosa, majd a kereszténység központja, az „örök város”. • A monda szerint isteni jel, keselyűk röpte jelölte ki a városépítés helyét rRomulus és Remus számára. Az I. sz.-ban kidolgozott hivatalos birodalmi ideológia szerint a rómaiak



számára városuk a világhatalom, a legnagyobb emberi dicsőség jelképe: „Arész üde lánya, Róma, / harcra termett, dús aranyékes úrnő! / Büszke trónod sziklaszilárdan áll, mint / földi Olümposz! / Mert a Moira nagy kegye csak neked szánt / győzhetetlen és ragyogó hatalmat, / hadd uralkodj érces, erős jogarral / itt e világon” (Melinno: Óda Rómához). Ezt a hatalmat a régi Róma erényei tették lehetővé: az igazságosság (iustitia) és a jámborság (pietas): „győz a világon Róma hatalma, fiam, s az Olympusig ér fel erénye” (Verg. Aen., VI. 781–782); „a te mesterséged, római az, hogy uralkodj; / El ne feledd – hogy békés törvényekkel igazgass!” (Aen., VI. 851–852). Az Aeneisben mint örök rváros, urbs aeterna szerepel, amely a civilizációt terjesztő, békét, új aranykort teremtő hatalomként elkerülheti a történelem végzetét, a birodalmak hanyatlását. • A Rómával szemben álló népek, pl. a zsidóság számára a militarizmus, a kapzsiság, a tisztátalanság példája. A korai keresztényeknél a pogányság, a kegyetlen, üldöző földi hatalom megtestesítője, amelynek az Isten elleni vétkeiért – Babilonnak (rBabilon/Bábel) és Asszíriának az ószövetségi prófétai hagyományban megjövendölt bukásához hasonlóan – apokaliptikus pusztulás jut osztályrészéül. Az Újszövetségben Babilonnak nevezik (1Pt 5,13). A Jelenések könyvében az Úr Babilon, azaz Róma felett aratja a végső diadalt (16,19; 17,5; 18,2) (rapokalipszis). Az itt térítő és mártírhalált szenvedett Péter apostol utódai, a pápák vezetésével a győzedelmeskedő keresztény egyház székhelye, a katolikus kereszténység központja, az egyik legfontosabb keresztény zarándokhely. Danténál az Isten által rendelt világközpont. A Kréta szigetén álló „Óriás Vén”, az emberiség szobra Róma felé tekint, amely az emberiség jövőjét jelképezi (Ist. Színj., Pokol, XIV. 103–105). Ugyanakkor a pápaság világi hatalmát bíráló művekben a hit elárultatásának szimbóluma: „Róma a világ feje, de nincsen világa, / világ szennyes kútfeje, nincsen tisztasága” (Carmina Burana, Bűnök ellen perlekedj...). A reformáció kezdetekor a lutheránusok és kálvinisták számára a katolikus Róma a bűn megtestesítője (rAntikrisztus). • Az európai történelem századai során (Nagy Károlytól Napóleonon át Mussoliniig) az ókori Róma a történelmi nagyság, a tökéletes birodalom mintaképe; állami szimbólumait is előszeretettel használták (rág/vessző, rbárd/balta, rsas). • A költészetben elsősorban a kultúra letéteményese: „Mindennek van lelke, tudom, szentelt falaid közt” (Goethe: Római elégiák, I). Goethénél a világ fővárosaként, világúrnőként (Római elégiák, III) és a mediterrán életöröm, erotika jelképeként szerepel; ebben az értelemben a



zord Észak ellentéte (Római elégiák, VII) (régtájak). A klasszicizmus eszményített Róma-képe Berzsenyi költészetében is megjelenik mint a mulandóságában is örök példát adó nagyság: „...Olympig ötlő / Róma...” (Horatiushoz). Mint világközpont, eszményi város szerepel a római Santo Stefano Rotondo Lászay-síremlékén (1523): „Vándor, ha látod, hogy az, ki a fagyos Dunánál született, most római sírban pihen, ne csodálkozz, Róma mindannyiunk hazája volt és marad.” A késő császárkori Róma azonban a hanyatló civilizáció hedonizmusának, elpuhultságának, értékvesztettségének is megtestesítője (Montesquieu: Elmélkedések a rómaiak nagyságának és hanyatlásának okairól). Hasonló értelemben
szerepel Madách Az ember tragédiája hatodik, római színében. Itt az ókori civilizáció, a régi értékek pusztulását, megtagadását jelképezi (Cluvia dala), de egyben az új eszme, a kereszténység diadalának is színhelye. A zeneművészetben Respighi Róma-ciklusa eleveníti fel hangulatát (Róma kútjai; Róma fenyői; Róma ünnepei). Verlaine Dekadencia c. versében a ’hanyatlás’ jelentés dominál: „Róma vagyok, – hanyatló, porladó sáncról tekintek nyüzsgő, nagy barbárhadakra.” Ady az elmúláson, az időn diadalmaskodó örök várost énekli meg: „Óh, gyönyörű örökség, / Változó, ős, szent község, / Urbs, te feledtető, [...] Te szent, védő tető” (Nyárdélutáni Hold Rómában). • Fellini Róma c. filmje kapcsán vallotta, hogy számára a város az „eszményi anya”, a bőség, a gasztroszexualitás, az intellektus, ugyanakkor az infantilitás jelképe. Különleges értékét archaikussága és folytonossága adja: „lenyűgöző ereje épp a történelemelőttiségében van.” [Ú. E.]
Romulus és Remus: Rómát alapító mitikus ikrek, akiket Mars istentől és az rAineiasz/Aeneas utódjának tekintett Rhea Silvia Vesta-papnőtől eredeztettek (rArész/Mars). Származásuk a római nép isteni eredetét, megjövendölt világuralmát jelképezte (Plut. Romulus, 1–2.; Verg. Aen., VI. 774). Gyermekkorukat is csodás elemekkel színezték: a Tiberisbe vetett csecsemők kosara egy fügefa tövében akadt meg; életüket egy rharkály és egy nőstény rfarkas (Mars szent állatai) gondoskodása mentette meg. Itt alapították Rómát (Liv. 1, 7). Romulus madárjóslat alapján lett rRóma névadója és első királya (Ovid. Fasti, IV. 809) (rkeselyű). Az építés közben kitört viszály (a fal átugrása, vagyis megsértése) Remus halálával végződött. • A köztársaság kora végének véres polgárháborúi idején az ikerpár viszálya az ősi átok, a testvérharc közmondásos példájává vált



(Horatius: Epodosok, 7). A császárkorban Romulust megkülönböztetett tisztelet övezte: hozzá kötődtek a legősibb szentségek (a Palatinuson épített kunyhóját szent helyként tisztelték); az állam alapvető intézményeinek megteremtését – pl. a római év megalkotását – is neki tulajdonították (Ovid. Fasti, I. 27–38). Aeneashoz hasonlóan ő is a haza atyja, dicső ős; Ovidiusnál „szent alapító”, „Róma vére” (Met., XIV. 849–850), „hazánknak atyja” (Fasti, I. 28). Istenként tisztelték, elnevezése Mars isten békés, védelmező megjelenési formája („magasztalni kezdték Romulust, az istentől született istent” [Liv. I. 16]). A városalapítás körüli viszály és a testvérgyilkosság történetét átformálták, idealizálták (Ovid. Fasti, IV. 807859). • A reneszánsz korában Machiavelli Remus megölése kapcsán fivérét az államférfiúi bölcsesség, az erőskezű egyeduralkodó típusává teszi meg; tettét az államszervezésben elengedhetetlen, pozitív lépésként értékeli: „Romulus [...] felmentést érdemel fivére és királytársa megölése miatt, mert amit tett, a köz érdekében tette, nem a maga nyereségvágyának
kielégítésére” (Machiavelli: Beszélgetések Titus Livius első tíz könyvéről, Első könyv, IX). (Egy emberöltővel korábban hasonlóképpen ítélte meg Hunyadi Mátyás az rAttila és Buda közti testvérviszályt.) [Ú. E.]
rosta: rszita/rosta
rózsa: Az északi féltekén honos, tüskés cserje, illatos, nagy virágzatáért termesztett ősi kultúrnövény. Alapvetően női szimbólum; egyaránt jelképezhet az égi és a földi szférával, a halállal és az élettel kapcsolatos fogalmakat. Általában a szemérmesség, a szépség, a vágy, a szerelem, valamint az élet, a teljesség szimbóluma. Szirmainak száma szerint többfélét jelenthet. A négyszirmú rózsa a rnégy elemből álló kozmoszra utal, míg az ötszirmú a mikrokozmoszra (röt), a hatszirmú a makrokozmoszra (rhat). • Kínában és Indiában azonosítják a lótusszal, a világ misztikus középpontjával (rlótusz). Az indiaiak szerint a szépség, a befejezett tökéletesség, a lélek, a szív, a szerelem jelképe. • A görög-római mitológiában Éósz/Aurorához, a hajnalpír „rózsaujjú” istennőjéhez (rÉósz/Aurora), Hélioszhoz, a napistenhez, és Dionüszoszhoz is kapcsolják. Aphrodité kedvesének, Adónisznak a véréből piros rózsák sarjadtak (rAdónisz). A hellenisztikus hagyományban rAphrodité/Venus, a tavasz, az örök ifjúság, a szépség és a szerelem istennője, valamint a rKhariszok/Gráciák virága. A római temetőkben rózsaszirmokat hintettek a



sírra, s ez az örök tavaszra, az örökkévalóságra utalt; valószínűleg a római császárok rózsakoszorúja is ezt idézi. Ennek bizonysága a római halottak napja, a májusban, Venus havában, rózsavirágzáskor tartott ünnep, a Rosalia neve is. A vadrózsa kör alapon álló öt levelét az Arisztotelész által feltételezett öt elemmel azonosították, így az öt szirom az azonos időszakaszok változatlan ismétlődése, a körforgás, az állandó visszatérés, a földi örökkévalóság jelképe lett. Apuleius Az aranyszamár c. regénye szerint a rózsa a római kori Ízisz- és Ozirisz-kultusz misztériumaiban is szerepet játszott (a regény hőse szamár alakjától csak oly módon szabadulhat meg, ha eszik rÍzisz rózsáiból, ezután pedig, megvilágosodva, új létre születve, az istennő híve lesz). • A muszlim misztikában a rózsakert a szemlélődés helyszíne, a rózsa pedig a regeneráció és az isteni tudás, a kozmikus erő jelképe (rkert). A teljes rózsa a Nap pompájához hasonlít, levélkéi pedig a Holdat ábrázolják. • A zsidó hagyomány szerint az élet fájáról származik, és szirmai a természet végtelen változatosságának harmóniáját fejezik ki. Az isteni kinyilatkoztatás egyik jelképe az égő rcsipkebokor (Kir 3,2). A Bibliában az Isten törvényei szerint élő ember boldogsága hasonlatos a rózsa virulásához (Sir 24,14; 39,13; 50,8). A rParadicsom is rózsakert, a misztikus egyesülés helye. • A kereszténység fontos növényi szimbóluma. A középkorban rSzűz Mária volt a rosa mystica, a tüske nélküli (pünkösdi) rózsa, vagyis az a virág, amely megőrizte eredeti, paradicsombeli ártatlan – rtövis/tüske nélküli – állapotát (rosa preciosa).



„Rosa Mystica”, a Mária-tisztelő szerzetes örök álma (rézmetszet, XVIII. sz., Szilárdfy Z. gyűjteménye).
A Mária-imádságoknál használatos rózsafüzér eredetileg összepréselt rózsaszirmokból készült. A rózsáknak csak az ember bűnbeesése óta nőtt tüskéjük, s Mária a szeplőtelen fogantatás révén mentesül az eredendő bűn alól. Emiatt gyakoriak a rózsakertben ülő, kezében rózsát tartó, vagy csipke-, ill. rózsabokor mellett látható Mária ábrázolásai, pl. Stephan Lochner: Szűz Mária a rózsalugasban (1440 k., Köln, Wallraf-RichartzMuseum). A csipke- vagy rózsabokrot gyakran Mária zöld növénymintás trónusa helyettesíti, ahol a levelek közt ötszirmú rózsák és liliomok láthatók (Van Eyck: Luccai Madonna, 1436, Frankfurt, Stadelsches Kunstinstitut, Van der Paele kanonok Madonnája, 1436, Bruges, Musée Communal des Beaux Arts). Hubert és Jan van Eyck genti oltára Máriát koronával ábrázolja, amelyet körben, egymással váltakozva piros rózsa és fehér rliliom díszít (1426–1432, Szt. Bavo). A középkor Mária-kultuszával kapcsolatos a gótikus katedrálisok nyugati, a szentéllyel szemközti falán a rózsaablak, amelynek közepén gyakran Mária látható Jézussal (pl. a chartres-i Notre-Dame-székesegyház északi kereszthajójának rózsaablaka). Árpád-házi Szt. Erzsébet legendájában a piros rózsává változó kenyerek a szeretetet, a részvétet jelképezik, akárcsak a rózsákkal körülvett feszület Szt. Erzsébet ágyán, a beteg ember helyén.
Rózsacsoda (jelenet Szent Erzsébet legendájából, 1480 k., a kassai dóm főoltára).



A rpiros/vörös rózsa Clairvaux-i Szt. Bernát szerint a szenvedés és a mártíromság szimbóluma, a női mártír szentek gyakori attribútuma (pl. Szt. Dorottyáé; a mártírnők menete a ravennai San Apollinare Nuovo-templom mozaikképén [VI. sz.]). A vörös rózsát Krisztus stigmáival is összefüggésbe hozták (rseb); öt piros rózsa a keresztet jelképezi, s a megváltásra, a feltámadásra, a halhatatlanságra utal. A vörös rózsakoszorú a keresztényüldözés korában elhunyt mártírokat, a fehér rkoszorú pedig a jó cselekedeteik által békében győzedelmeskedőket jelzi. A rfehér rózsa többnyire az ártatlanságot, a bájt, a lelki kitárulkozást fejezi ki. • Dante a Paradicsomban a mennyet egy fehér, arany közepű égi rózsában pillantja meg, amelyből isteni fény árad: középen a Szűz trónol, a szirmokon pedig szentek ülnek (Ist. Színj., Paradicsom, XXX. 124; XXI.). Az rarany rózsa a Megváltó Krisztus jelképe, a teljesség, a tökéletesség, valamint az egyházi, vallási öröm; Nagy Szt. Gergely óta a pápa és a pápai kegyelem emblémája. A kereszt közepére rajzolt rózsa a mindenség középpontját jelenti, hiszen a rózsa a mindenség teljessége, Krisztus szíve, lelkének lenyomata. Az ún. Luther-rózsa Luther címere, amelyen egy ötszirmú rózsán rszív, és egy abból kinövő kereszt látható. Jelmondata: „Rózsákon jár Krisztus híve, ha keresztet hordoz szíve.” • A rózsakeresztes rend jelvényén a sötét kereszt közepén lévő világos rózsa is Krisztus szívére, a világegyetemből áradó isteni fényre utal (Johann Valentin Andreae, a Chymische Hochzeit Christiani Rosenkrantz c. mű szerzőjének címerén az X alakú Andráskereszt szárai közt látható négy rózsa; rkereszt). • Az alkímiában a hétszirmú rózsa a rhét fém. A fehér rózsa az őskő, a rbölcsek köve, az érintetlen szellemi alkotás célja. A piros rózsa a Nagy Mű célja. • A világi hagyományban a vörös rózsa elsősorban a szerelem és az érzékiség kifejezője. A XIII. sz.-i Rózsaregényben a gyönyörök kertjének piros rózsája a szerelmi hódítás célpontjára, a hölgyre utal; vulva-szimbólum. Ilyen értelemben szerepel Gentil-Bernard egy versében is: „Virágország királyi hölgye, / siess kitárni kelyhedet” (A rózsa). Botticelli Vénusz születése c. képén az antikvitás hagyományainak megfelelően a szépség és szerelem istennőjét övezik a rózsák (1483–1485 k., Firenze, Uffizi). Balassi az udvari szerelem konvencióinak megfelelően használja: „Rózsa piros volta hozzám nagy szerelmét, / Fejér rózsa penig mondja tiszta éltét” (Kit egy bokrétáról szerzett). Csokonainál is erotikus jelkép: „Hadd szakasszalak le, édes / Rózsaszál” (A rózsabimbóhoz); Az eleven Rózsához. A
népköltészet gyakori toposza: „Ha kertedbe mehetnék, / Piros rózsát



szedhetnék.” A mártíromság és a rózsák közti összefüggés Kazinczy a magyar jakobinus mozgalom vezetőinek kivégzéséről írt naplórészletében is szerepel: „Másnap reggel a vérhelyen rózsa virított. Valaki rózsákat ása le csuprokban” (Fogságom naplója). A fonnyadó (Baudelaire: Spleen II.), valamint a hervadó rózsa (Ady: Lédával a bálban) a halált jeleníti meg. R. M. Rilke szerint a modern ember számára a rózsa a végtelen, titkos világ üzenetét hozza. „Rózsa, te fenséges, te az ősi világnak / egyszerű voltál, síma kehely. / Ám minekünk százszirmú, büszke virág vagy, / melyből a végtelen titka lehel” (Szonettek Orpheushoz, II. 6). Alekszander Blok Carmen-ciklusában a rontó nőiség szimbóluma. József Attilánál az életörömöt jelentő rózsa ellentéte a „nagy darab kő, a valóság” (Gyönyörűt láttam). A rózsával kapcsolatos érzéki képzeteket összegzi Weöres Sándor A rózsa és a csiga c. verse: „Arany dongót remél a zsenge rózsa. / Sírból szűrt nyállal csiga fonja át. / Titok marad. Széttárul ragyogóra / És megveti sok vergődő hugát.” A rózsa szimbolikájával foglalkozó Umberto Eco, a sok jelentés áttekintése után ironikus megjegyzést tesz: „a rózsának mint szimbolikus képnek annyi a jelentése, hogy már semmit sem jelent” (A rózsa neve, Utószó). [R. G.]
ruha: Az emberek öltözete, annak színe, anyaga, díszítettsége minden korban jelképes tartalom kifejezője. Valamennyi kultúrában különböző ruhát viselnek a koruk, nemük, társadalmi funkciójuk, vagyoni helyzetük, vallási, felekezeti hovatartozásuk stb. szerint tagozódó embercsoportok. Az ünnep- és hétköznapok öltözéke szintén különböző, az események szimbolikus külsőségeihez igazodik (rfátyol/lepel, rköpeny/palást, röv, rszínek). • A korai kultúrákban az emberek hittek abban, hogy öltözetük megváltoztatásával maguk is megváltozhatnak, pl. a rleopárd/párduc, az roroszlán vagy a rmedve bőrét felöltő ember az állat erejét vélte magához venni (rállat/állatok, rbőr). A törzsek főnökei és sámánjai megkülönböztetett ruhát hordtak. A sámánruhák egészükben és részleteikben is jelképes tartalom kifejezői: pl. az újjászületési képességre utaló stilizált csontvázdíszítés, az állati segítőszellemeket megjelenítő fém állatfigurák, csengők, tollak, tükrök függenek a rituális öltözeten (rsámán/táltos). • Az ókorban az uralkodók arannyal és drágakövekkel díszített ruhája nem csupán méltóságuk jele, hanem az isteni tökéletesség reprezentálója is. Az ifjak férfivá avatását ruhaváltás fejezte ki, pl. Rómában a gyermeki bíborszegélyű tógát egyszínű tógára cserélték fel



(Ovid. Fasti, III. 771–788) (rbíbor). A ruha a női szépség hangsúlyozója is lehet (Ovid. Ars Amatoria, III. 169–192). • Kínában az udvari öltözék mintázata viselőjének társadalmi rangját jelezte, pl. rsárkány díszítésű ruhát sokáig kizárólag az uralkodó viselhetett. • A Biblia szerint Ádám és Éva ruhátlansága a bűntelen, eredeti állapot jele (Ter 2,25). Majd a kiűzetéskor Isten bőrből készít ruhát az első emberpárnak, mivel a bűntelenség elvesztésével megjelent a szégyenérzet (Ter 3,21). Jézusnak a mezők liliomairól szóló példázatában a ruha a gondviselésre vonatkozik (Mt 5,40). A holtak, a megvilágosodottak és az angyalok rfehér, gyakran fényes ruhái a földi testiségtől való megszabadulást jelzik (Jel 7,9). Isten ruhája anyagtalan, puszta fény (Zsolt 104,2) (rfény/világosság és sötétség). A vallási szertartásokhoz tartozó papi ruhák az emberi mivoltból való kiemelkedést, a profán szféra hátrahagyását és az istenség felöltését jelentik, ezért az öltözet minden elemét szigorú előírások szabják meg (Lev 8,7–9). A felsőruházat az ember lelkületét, pl. a bűnbánatot vagy a világtól való elfordulást is tükrözheti (Keresztelő Szt. János teveszőr ruházata, a szerzetesek dísztelen csuhája, az iszlám szúfi dervisek gyapjúruhája); a rfekete, ill. fehér öltözet a gyász jele. A keresztségi fehér ruha az ártatlanság és a feltámadás jele; ebből ered az elsőáldozási és az esküvői fehér ruha szokása. A megszaggatott ruha a bánat, a gyász kifejezője (Ter 37,34; Jób 1,20; 2,12), csakúgy, mint a piszkos ruha (Zak 3,3). Pál apostol szerint Krisztus híveinek le kell vetkezniük a régi embert és felölteni magát Krisztust (Ef 4,22; Róm 13,14), azaz nemcsak külsejüket, de bensőjüket is meg kell változtatniuk. A levetkőzés lehet áldozat vagy utalhat az élet elvesztésére is. Assisi Szt. Ferenc az apai örökségről való lemondását, a régi életével való teljes szakítását ruhái átadásával fejezte ki (Giotto: Szent Ferenc lemond a javairól, Assisi, Basilica di San Francesco felső temploma, 1297–1299). A Bűnök allegorikus ábrázolásain a Gyávaság figuráját foltos, piszkos ruhában ábrázolják; a Harag pedig egy saját ruháját szaggató nőalak. • Tiziano Égi és földi szerelem c. festményén a díszes ruhába öltözött női alak az evilági, külsőségekben megjelenő szerelem jelképes figurája, míg vele szemben a meztelen női alak a tiszta, transzcendens szerelem megtestesítője (1515–1516 k., Róma, Galleria Borghese) (rAphrodité/Venus). • Andersen A császár új ruhája c. meséjében a nem létező ruha iránti tisztelet a hiúság, az emberi butaság és befolyásolhatóság bizonyítéka. • Goethe Faustjában (I.) a világ „Isten eleven ruhája” (A Föld szellemének bemutatkozó monológja). A romantika



korától a szokatlan, egyedi öltözék az egyéniség hangsúlyozása, s az ezt követő divat az egy-egy irányzathoz való tartozás, szimpátia jele. Az egyenruha viszont a lelki uniformizáltság, az egyéniséget kizáró mesterséges egységesítés kifejezője. József Attila Könnyű, fehér ruhában c. versében a tisztaság jelképe és az erős lélek fegyverzete. Szabó Lőrinc „Ez vagy Te!” c. versében – amely a Cshándógja upanisad ún. Svétaketupárbeszédének költői átdolgozása – az anyagi világ változatosságát szimbolizálja: „egy a valóság s ezer a ruhája, [...] egy az anyag s minden más csak ruhája, / lelkünk öltözik, ez a könnyű pára.” rcipő/saru/csizma [Ú. E.]
S
sakk: Kockás táblán, 16-16 sötét, ill. világos bábuval játszott, keleti eredetű játék („királyi játék”); a világos és sötét spirituális hatalmak közötti összecsapást, és a létet mint egymással szemben álló erők színhelyét szimbolizálja. Titus Burckhardt A sakkjáték szimbolikája c. tanulmányában a sakkra vonatkozó középkori hindu és arab hagyományokat összegzi. Eszerint a rfekete és rfehér négyzetekből álló sakktábla az alapvető ellentétpárok (negatív és pozitív erők, éjszaka és nappal, Hold és Nap, női és férfi princípium, sötétség és világosság stb.) kifejezője, illetve a jó és a rossz, a szerencse és a szerencsétlenség között ingadozó életé. A 64 rnégyzet a 8×8 szimbolikájára épül (rnyolc): ez a városok és templomok alaprajzának elemi formája, amely valójában a világegyetem és az abban működő erők kicsinyített mása (rmandala). Ezért a sakktábla 64 négyzete maga a kozmikus tökéletesség, a mikrokozmosz. Az indiai kör alakú sakktábla a végtelenséget, a születés és halál örök körforgását jelképezi. Minden játszma egy-egy korszakot jelöl. A figurák mozgatása a világban, ill. az egyénben megnyilvánuló összes lehetőség megvalósulása. A lépések megválasztása a szabad akarat alapján történik, de a megtett lépések elkerülhetetlenül maguk után vonnak bizonyos következményeket. Tehát a szabad akarat és a végzet egyszerre van jelen a játszmában/életben. A sakkbábuk is rendelkeznek szimbolikus jelentéssel. A király a szív, a törvény és a rend forrása; mozgása a kinyilatkoztatás által korlátozott; a Nap befolyása alatt áll (rkirály és királyné). A királynő (vezér) a szellem, az akarat által mozgatott lény; a Holddal áll összefüggésben. A futó (elefánt) a spirituális világ szabályozója, mozgása a háromszögön alapul. A fehér



négyzeteken mozogva a pozitív, intellektuális úton jár, míg a fekete, ill. vörös négyzeteken a vallásos úton, a via negativán. Átlós lépéseit, amelyek az emberi létezésre utalva feminin jellegűek, a Jupiter bolygó irányítja. A bástya (vár, szekér) az időleges hatalom, a világ urainak jelképe. Mozgásának alapja a négyzet, amely az anyag és a föld szimbóluma. A fekete és fehér négyzeteken való egyidejű lépései férfi princípiumot rejtenek magukban, s ezt a Szaturnusz bolygóval hozták összefüggésbe. A ló a beavatott, aki egyaránt használja az intellektuális és a vallásos utat, ám ezt a szellem hatalma nélkül teszi. A lóugrás az intuíció látszólagos indokolatlanságát, a bal kéz felőli utat jelzi. Utal a lovagi és a hadi életre is. Ő a vándor, a „kóbor lovag”, akit a Mars bolygó irányít. A gyalog a hétköznapi ember, aki megkísérli átszelni a sakktáblát a beavatás hét lépcsőfokán keresztül, s elérni a nyolcadik négyzetet, a beavatás végső pontját, amely a visszanyert Paradicsom, a megvalósulás, a megvilágosodás. Irányítója a Vénusz és a Merkúr, a szerelmesek bolygópárosa.
Sakkjátszma a király jelenlétében (metszet, XV. sz.).
• Omar Khajjám 71. rubáíjában a sakk a sors játéka, amelynek az ember teljesen kiszolgáltatott: „A sakktábla kockái: éj és nap. / Bábuk vagyunk a sors keze alatt, / ő játszik velünk, tologat, kiüt / és a sötét dobozba visszarak.” A sakk önmagában zárt egész, valójában egy lehetséges másik világ. Ide utazik Alice (Lewis Carroll: Alice Tükörországban), s a logikus sakkjáték szabályai helyett a játszma/élet képtelen logikájával szembesül.



Stefan Zweig Sakknovellájában a sakkvilág dimenzióiba való menekülés a szellemi kiutat jelentené, de valójában a fekete és fehér én közötti tudathasadásos állapot kialakulásához vezet. Tandori Dezső sakkverseiben megpróbálja a hagyományos nyelvi közlést a sakk jelrendszerével helyettesíteni. [A. B.]
Salamon: rkirály és királyné
sámán/táltos: Az eurázsiai samanista hitvilágban a földi és az isteni világ közötti kommunikációt biztosító ember, aki ezáltal a világ átjárhatóságának, az alvilág, a föld és az rég kapcsolatának megszemélyesítője. Kiválasztottságát jelezheti testi adottság (a szokásosnál több csont, pl. hatodik ujj, foggal való születés), de elhivatottságát a szellemek jelzik (rcsont/csontváz, rfog, rujjak). Beavatási szertartása jelképes halál és újjászületés. Halála jelképezi visszatérését a káoszba, amely által megtisztul, hogy a létezés egy új, magasabb rendű fázisába lépjen. Ez a rituális halál, amelyet napokig tartó eszméletlenség jellemez, az alvilágba való alászállásnak felel meg: „ringatózva remegek, [...] testem nyújtózzál, / futásban mérkőzzél, / fújtatva vágtassál, / viharként vonítsál!” (Sárkánnyal viaskodtam c. tuvai sámánének). Erre egy szörny vagy állat gyomrában töltött idő is utalhat. A leendő sámán emellett a beavatás ideje alatt csupán csontváz formájában létezik, ami az élet végső lényegére való korlátozását jelképezi. A sámánöltözet gyakori, csontvázra utaló díszítése erre az elképzelésre vezethető vissza (rruha). Az újjászületést az égbe való felemelkedés jelenti: a sámán ezentúl képes lesz az istenekkel, szellemlényekkel való kommunikációra, megkapja az univerzum három része közötti szabad átjárás lehetőségét. Eksztázisában az isteni világtól el nem választott, az istenekkel még harmóniában élő első ember paradicsomi létformájának felfedezője és jelképe. Az Észak-Európa, Ázsia, Afrika, Észak- és Dél-Amerika számos népcsoportjára jellemző egyes sámánmitológiák (a különbségek mellett) megegyeznek központi szimbólumaikban. A sámán maszkja (rálarc/maszk), öltözete és a rítus kellékei a világtengelynek és a világ középpontjának jelképrendszerére épülnek, mivel lelke leggyakrabban rmadár alakban, égi utazása során a világ középvonala mentén halad, s így egybekapcsolja az univerzum rhárom szféráját. A mikrokozmosz szintjén ezt jelképezi a rsátor középponti oszlopa, az eszkimókunyhó központi cölöpje, a hét- vagy kilencfokú rlétra



és a rovátkás rnyírfa. E két utóbbi szintjei a rhét vagy rkilenc égnek, ill. a létezés különböző fokozatainak felelnek meg. A sámán mitikus utazásának jellegzetes segítője a rló, amelynek patadobogását a rdob hangja idézi fel: „Hószín hátasló doboddal / kő dobverőt tartva [...] mely úrhoz készülsz énekelve” (Sámándob avatása c. altaji teleut sámán/kám éneke). A lovaglás, a nyíl röptetése és a madarak szárnyalása egyaránt a sámán révületének képi megjelenítése, az ember számára elérhetetlen területek misztikus felfedezésének kézzelfoghatóvá tétele: „fehér égbe fölrepíts / fehér felhőkbe törve / sebesen suhanva szállj / szárnyad széttárva szállj / háztüzem lengő lángjáig” (Sámándob avatása) (ríj és nyíl, rszárny, rtoll). Utazása a profán idő megszűnését, s a mitikus idő újramegtalálását szimbolizálja; biztosítja a szellemvilágnak a közösség számára kedvező befolyását (pl. rontás elűzése a beteg testéből, a szellemvilág segítségül hívása születéskor, házasságkötéskor, halálkor). Élet és halál titkainak ismerője, így a közösség számára elengedhetetlenül fontos szerepet tölt be. Véd a gonosz szellemektől és a betegségektől: gyógyító, oltalmazó és jós, a törzs szakrális vezetője.
Orocs sámán (1959).
• A sámán magyar megfelelője a táltos. A néphagyományban megőrződött táltos-hiedelemkörből az ázsiai sámánok jellemzőivel számos ponton megegyező szellemi vezető képe bontakozik ki. Kiválasztottságára szintén testi jelek (több csont) utalnak, emberfeletti erővel rendelkezik, hatalma van a természet erői felett. Állat alakban is megjelenhet, pl. fekete rbika, rfarkas, rmedve vagy ló alakjában. A szellemvilággal révülete során tartja a



kapcsolatot. Szélvihart tud támasztani, forgószél emeli az égbe, ahol más táltosokkal küzd meg. A népmesék különleges képességű, hőst segítő repülő lovát szintén táltosnak nevezik. Ipolyi Arnold írja: „...a táltosok a régi pogány magyarok bölcsei és papjai” (Magyar mythologia, XV). Hoppál Mihály, a samanizmus kutatója hangsúlyozza, hogy Arany János Toldijában fellelhetők olyan motívumok, amelyek a táltos-hiedelemvilág hatásáról tanúskodnak. Toldi alakja a szélvihart támasztó nagy erejű táltos jegyeit hordozza magán. • Ady Endre egy éjszakai látomást – az alvilági erők vad tombolását – megjelenítő versében a koporsó tűnik fel táltoslóként, amely a költőt a szellemvilággal való találkozáshoz ragadja: „Vágtass azzal a táltoslóval” (Az én koporsó-paripám). Illyés Gyula Sámán c. verse költői önarckép: „Van csörgőm és dobom. / Hogy megnyíljon a menny.” • A jungiánus pszichológia egyik transzcendencia-szimbóluma a sámán, aki ebben az értelmezésben az embernek az ősvaló elérését célzó törekvését jelképezi. [K. J.; Ú. E.]
sapka/kalap: A nemesség és a szabadság jelképe. • Egyiptomban rOzirisz/Szarapisz hord csúcsos fejdíszt; a fáraókat szintén megillette ez a hatalmi jelkép. • Rómában a rabszolgák fedetlen fővel jártak, s a felszabadított rabszolgák viselték az ún. frígiai sapkát, „a szabadság sapkáját”, amelyet csúcsos alakja miatt a bika szarvával és a fallosszal is kapcsolatba hoztak. • A mitológiai ábrázolásokon a Dioszkuroszoknak csúcsos sapkájuk van, amely Léda tojásának – amelyből születtek – két felére utal; a fiatal rZeusz/Jupiter és rGanümédész szintén csúcsos sapkát visel. Az örökké úton lévő rHermész/Mercurius egyik attribútuma a szárnyas kalap. • A germán hagyományban a hatalom jele. A Nibelungok sapkája a láthatatlanná tevő süveg és az ún. ködsüveg (rtörpék). • A zsidóknál a rituális öltözék sapkája, a kepele a mennyet jelenti, s a közösséghez való tartozás és az Istennek való alávetettség fontos szimbóluma. • A hegyes rsárga sapka a középkorban a zsidókat jelezte, de a prófétákat és a patriarchákat is így ábrázolták. • A kalap a zarándoköltözet része, ezért id. Jakab apostol attribútuma (rbot, rkagyló). A bíborosi kalap Szt. Jeromos és Borromei Szt. Károly attribútuma, az egyházi méltóság kifejezője. • A frígiai sapka a francia forradalom szimbólumai között is szerepel, utalva az ókori ’szabadság’ jelentésre. Delacroix A Szabadság vezeti a népet c. festményének allegorikus nőalakja is ilyen sapkát visel (1830, Párizs, Louvre). rkorona, rruha, rsisak [P. I.]



sárga: Az örök fény, a felség, a hatalom kifejezője, a közvetítés jelképe emberek és istenek között. A világos- vagy aranysárga a hit, a jóság, az intuíció, az intellektus színe (rarany). A narancssárgába hajló sárga a Nap, a melegség szimbóluma; az isteni szeretet, a bölcsesség színe (rnarancssárga); a zöldessárgát viszont a halálhoz, az irigységhez, a hitszegéshez társították. • A buddhizmusban a lemondás, a vágytalanság, az alázatosság, a szerzetesek színe. • Kínában a Föld, a közép színe. Eredetileg császári szín volt – csak annak volt szabad sárga ruhát viselnie, aki a császári családhoz tartozott –, majd az előkelőség kifejezője lett. • A keresztény hagyományban is megjelenik a sárga szín többértékűsége: lehet a szentség, a revelált igazság kifejezője, ugyanakkor a sötétsárga az eretnekség, az árulás (iskarióti Júdás) színe. Ez utóbbi jelentéssel összefüggésben a középkorban a zsidóknak az antiszemitizmus fellángolásaikor, más megkülönböztető jegyekkel együtt, csúcsos sárga kalapot kellett viselniük (rsapka/kalap). A náci uralom sárga, hatágú csillag viselésére kötelezte őket, amely a kirekesztés és az embertelenség jelképévé vált: „...zsidók viselték / a sárgafoltos csúf ruhát” (Babits Mihály: Az Eszme drága lobogóját...) (rhexagramma). [Cs. Á.]
sárkány: Szárnyas, karmos, gyakran többfejű képzeletbeli lény, a kígyó és a rmadár alakját egyesíti. Alkotóelemeiből eredően az anyagi és a szellemi kombinációját szimbolizálja, transzcendens jelentést hordoz, világok közötti közvetítő. Jelképrendszere sok helyütt elválaszthatatlanul összefonódik a kígyóéval. Ambivalens: eredetileg az életadó vizeket (kígyó) és az élet leheletét (madár) jelentette, pozitív tartalmakat hordozott. Később a rvíz pusztító aspektusával is azonosították, és így egyszerre fejezi ki annak megtermékenyítő és romboló hatását. A tűzokádó sárkány a víz és a rtűz ellentétes jelképiségét egyesíti magában. A kozmogonikus mítoszokban ugyanazt jelenti, mint a kígyó: a kaotikus formátlanság jelképe (rkáosz és kozmosz). Az óceán, a sötétség, az alvilági erők és a halál szimbóluma. A sárkány testének hullámzása a kozmikus ritmus, az ősi vizek hatalma. A teremtés a sárkány/kígyó elpusztításával ment végbe. A különböző mitológiák visszatérő motívuma a hős és a sárkány küzdelme. A kincsőrző sárkány legyőzése az ezoterikus vagy belső tudás megszerzését, egy magasabb rendű állapotba való feljutást, a hős belső világának megtisztulását jelképezheti: ez a fény és a sötétség küzdelme és a tiszta erők felszabadítása (rfény/világosság és sötétség, rkincs). A sárkány (a víz)



számára áldozatul adott lány a folyóból eredő termékenységet biztosító rítusok része volt. • Az egyiptomi hitvilágban a sárkány és a kígyó alakja felcserélhető: Apóphiszt, a káosz és a sötétség szimbólumát hol kígyóként, hol sárkányként említik. Uroborosz, a világmindenséget fenntartó örök körforgás jelképe egyes helyeken nem kígyóként, hanem sárkányként szerepel. Ozirisznak, az Alvilág uralkodójának attribútuma szintén a sárkány, amely egyesíti a halál és a feltámadás képzetét. • Az akkád teremtésmítoszban, az Enúma elisben szereplő, a teremtés előtti ősvilágot szimbolizáló Tiámatot szintén részint kígyó, részint sárkány alakban említik (rMarduk, rörvény). • A hinduizmusban sem válik el alakja egyértelműen a kígyóétól: a teremtés pillanatában Indra a kígyót/sárkányt fejezi le, amely itt is káosz-szimbólum. A sárkány emellett lehet a már manifesztált erő és a kimondott szó is, így főistenségek, mint például Varuna égisten és Agni tűzisten attribútuma, a szómának, a halhatatlanság italának birtokosa (relixír). • A Távol-Keleten általában az életadó vizek jelképe; a természetfeletti erők és a bölcsesség, ill. a rejtett tudás megtestesítője, ezért gyakran uralkodói embléma is. A kínai mitológiában a vizek urának tartott mesebeli lény neve: lung. Az ábrázolási hagyomány szerint keveréklény: szarvasagancsa, tevefeje, démonszeme, kígyó- (pikkelyes) nyaka, saskarmai, tigrislába, bikafüle van. Az ábrázolások rendkívül változatosak a formai megoldásokban és a színekben is: a kék sárkány a Kelet, a sárga sárkány az égtájak közepének jelképe. Egyike a négy szent élőlénynek (a rteknősbéka, a rfőnix és az regyszarvú [csi-lin/ki-lin] mellett). A vizek urai, a sárkánykirályok (lung-vang) víz alatti fényes palotákban élnek udvarukkal és seregeikkel. A kínaiak jóindulatúnak képzelték a sárkányt, csak megharagítani nem volt szabad. Jang princípium (rjin és jang), a császár emblémája, általában a hősöket és a tisztelettel övezett személyeket hasonlítják hozzá (Sze-ma Csien történetíró leírja azt a legendát, amely szerint Konfuciusz, miután Lao-cével találkozott, azt mondta: „Ma láttam Lao-cét – láttam a sárkányt!”). A sárkány mint díszítő motívum sokáig csak a császárt illette meg (ünnepi köntösén, szemfedőjén stb.), később gyakori díszítő motívummá vált.



Kínai sárkány-ábrázolás.
Nemcsak a képző- és iparművészetben, hanem az irodalomban is gyakran szerepel jelképként, történetek aktív résztvevőjeként (igazságtevő vagy segítő erő megszemélyesítője). (A röptetett játéksárkányt Kínában nem kapcsolják össze ezzel a névvel és fogalommal.) • Japánban a hárommancsú sárkány a Mikádót, a császári és a szellemi erőt jelképezi. • A görög-római kultúrában a sárkányok (drakontesz) a föld mélységeiben élő lények. A termékenység urai és a misztériumok ismerői; a sorsot jóslatok formájában fedik fel. Delphoi őrzője, a Püthia, nevét a Püthón nevű sárkányról kapta, amelyet Apollón pusztított el. Így a sárkány a Püthia révén a bölcsesség és a prófécia jelképe (rpróféta/vates/szibülla). Őrzőszellemek; pl. a Magna Bona Dea szentélyét is sárkányok őrizték a hagyomány szerint. Termékenységszimbólumként rDionüszosz-Bakkhosz/Liber-Bacchus állata, és rDémétér/Ceres szekerét is húzhatja sárkány (Ovid. Met., V. 642). A mítoszokban Thébai városát és forrását rArész/Mars sárkánya védi; Kadmosz vele, ill. a sárkányfogakból kikelő harcosokkal küzd meg (Ovid. Met., III. 95). Sárkány védelmezi a Heszperiszek kertjét is. Az rargonauták mítoszában Iaszón az aranygyapjút az Arész ligetében őrzött sárkány gyomrából (egyes értelmezések szerint az alvilágból) hozza fel. Perszeusz Andromédát menti meg a vízisárkánytól. A zeuszi renddel szembeforduló Tüphón szörnyet és a lernai hidrát is szokás sárkány alakban ábrázolni. A görög irodalomban olykor az alvilág kapuőrzője. • A keltáknál uralkodói jel volt; a vörös sárkány ma is Wales emblémája és a walesi herceg felségjelvényeit díszíti. • A germán mitológia kincsőrző sárkányát Siegfried



győzi le, aki ezzel elnyeri a halhatatlanságot. • A zsidó hagyományban az ellenséges erőket fejezi ki. A Bibliában is keveredik a kígyó és a sárkány képzete. Behemót és rLeviatán, a két szörny is e fogalomkörhöz kapcsolódik. E lények a káosz ősi erőinek megtestesítői, amelyeket Isten bilincselt meg a teremtéskor. A sárkány legyőzése a gonosz és a pogányság feletti diadal: „Hatalmaddal a tengert megnyitottad, a vizekben összezúztad a sárkányok fejét” (Zsolt 74,13). • A keresztény szimbolikában a Jelenések könyvének vörös sárkánya azonos a gonosszal, akit Szt. Mihály és az angyalok győznek le: „Levetették a nagy sárkányt, az ősi kígyót, aki maga az ördög, a sátán, aki tévútra vezeti az egész világot” (Jel 12,9) (rapokalipszis, rSátán/Lucifer).
A Napba öltözött asszonyra támadó sárkány (a Jelenések könyvének illusztrációja egy kora középkori kéziratból).
A keresztény ikonográfia a legyőzött ördögöt kígyóként és sárkányként is ábrázolja. A keresztény művészetben kedvelt téma a sárkányt legyőző szentek (pl. Szt. György, Antiochiai Szt. Margit, Szt. Mihály) ábrázolása (pl. a Kolozsvári testvérek prágai Sárkányölő Szent György-szobra [1373]).



Szent Margit és a sárkány (krétarajz, 1400 k., Bp., Szépm. Múz.).
• Zsigmond király a keresztény lovagszentet, Szt. Györgyöt választotta az általa alapított Sárkányrend eszményképéül. ’Erő’ és ’hatalom’ jelentésben gyakori címerelem. • A szárnyas sárkány az asztrológia és az alkímia emblémája. Az alkímiában a prima materia szimbóluma (rősanyag). A szárnyas sárkány az illékony anyag jelképe, míg szárnyak nélkül az állandót jelképezi. Hat különböző viselkedési formája a Nagy Mű létrehozásának állomásait reprezentálja.
A háromfejű sárkány az Alkotás három alapanyagát, a higanyt, a ként és a sót reprezentálja egy alkímiai kéziratban.



• A hermetikus hagyományban az egymással szembeforduló sárkányok az ellentétes erők küzdelmét fejezik ki. Két egymással harcoló sárkány az elemek szétválasztásának szimbóluma. • Shakespeare az éjszakával azonosítja: „Éj sárkányszárnya födi el a földet” (Troilus és Cressida), s a Cymbeline II. felvonásában is „éjsárkányok” szerepelnek (rszárny). Mozart (Schikaneder szövegkönyvére írt) operájának, A varázsfuvolának az elején megjelenő sárkány a sötét erőket szimbolizálja. William Blake költészetében a háború és az rAntikrisztus jelképe. Yeats költeményében (The Constellation Draco) az Élet Fájának őrzője. Vörösmarty az antik mítosz motívumát használja fel Az emberek c. versében: „Az emberfaj sárkányfog-vetemény: / Nincsen remény! nincsen remény!” • A magyar népmesékben az ősi hitvilág eleme. A nyugat-európai mintától eltérően nincs kincsőrző szerepe; az alvilág démoni képviselője, aki emberi módon él, gonosz, falánk és romboló. • A pszichológiában a tudattalanban élő elfojtott vágyak szimbóluma. Legyőzése a felnőtté válást, a fogva tartott lány kiszabadítása a lélek felszabadítását jelenti. [K. J.; M. P.]
sarló/kasza: A gabona levágására szolgáló fémpengéjű szerszámok, az aratás eszközei. A sarló rövid nyelű, félköríves pengéjű, a kasza hosszú nyelű, íves pengéjű. • A görög-római mitológiában rKronosz/Saturnus, a földművelés istenének attribútuma, s ebben az értelemben a bőség, a termékenység jelentései kapcsolódnak hozzá. A görög mítoszok szerint Kronosz ezzel az eszközzel csonkította meg apját, Uranosz (rUranosz/Uranus) égistent, ezért a kasztrálásra is utal. Formája mindkét nem jegyeit egyesíti magában: fallosz-szimbólum, ugyanakkor holdsarló alakja miatt a Holddal hozták kapcsolatba, s így holdistennők attribútumaként is szerepel. A megszemélyesített ridő, rKhronosz attribútumaként a könyörtelen idő, a halál jelképe, amely az egyik Moira, Atroposz ollójához hasonlóan, elvágja az élet fonalát (rMoirák/Párkák, rolló). • A Bibliában az Utolsó ítéletkor Krisztus kezében a végítélet jele: „Ezután fehér felhőt láttam, a felhőn ült valaki, aki az Emberfiához hasonlított. A fején aranykorona volt, a kezében éles sarló” (Jel 14,14) (rapokalipszis, rkard). A középkori ábrázolásokon a kasza a csontvázként ábrázolt Halál, a „nagy kaszás” attribútuma (id. Pieter Brueghel: A halál diadala, 1522–1526 k., Madrid, Prado). A középkori eredetű Mária-ünnep elnevezése: Sarlós rBoldogasszony (július 2.). Az aratás kezdetét jelezte, és a holdsarlóval mint Szűz Mária attribútumával is összefüggésben állt



(rHold). • Mivel a parasztfelkelések jellegzetes fegyvere, a forradalom jelképévé vált: „Kaszák, mik kiegyenesedtek, / Ünnep készül, piros, szabad” (Ady: Ének aratás előtt). Juhász Gyula Tápai lagzi c. versében a kasza halál-szimbolikája jelenik meg: „Már szürkül lassan a ködös határ, / És a határban a Halál kaszál...” [A. B.]
sas: Nagytestű ragadozó madár. A madarak királya; az ég, a rNap, az isteni uralom jelképe. A napistenek kísérője, az oszlop fölé emelkedő sas mint Sol invictus (’legyőzhetetlen nap’) a napistenek emblémája; diadal a sötétség felett (rfény/világosság és sötétség). • A sumer kultúrában a déli Nap, valamint a nyár és Ninurta hadisten madara. Egy sumer mítosz szerint a sorstáblákat elragadó Anzu, a Sors ura egy oroszlánfejű sasmadár: „Anzu dicsérő éneket mond önmagáról: / »Aki sebes folyóknak sorsot szab, / a fejedelem vagyok, / aki Enlillel tanácskozik” (Lugalbanda). • Az óind mitológiában a sasként vagy sasfejű emberként, szárnyakkal ábrázolt madárkirályt, Garudát a Nap, a rfény megtestesüléseként dicsőítették (Mahábhárata, I. 20), és a khthonikus erőket megtestesítő kígyók ellenségeként, legyőzőjeként magasztalták. A bráhmanizmusban Indra madara. • Kínában szintén szoláris szimbólum, a jang princípiumot és az apaságot reprezentálja (rjin és jang). Kifejezi az erőt, a szívósságot; a háború istenéhez kapcsolódik. A buddhista legendákban Buddhát szállítja. • A prekolumbiánus amerikai kultúrákban az égi hatalom és a felkelő Nap szimbóluma, a sötétség kígyójának legyőzője. Egy magas hegycsúcson, a világfán (az aztékoknál óriás kaktuszon) fészkel, s a Napig szárnyal (rfa). • A szibériai és finnugor népek kultikus hagyományában a rsámán/táltos megjelenési formája is lehet. Az erőt adó szellemek megtestesítője, a sámánutazás jellegzetes állatsegítője, ezért a sámánok ruháját (általában kovácsoltvas) sas-ábrázolásokkal is díszítették. Kultúrhéroszként a fény, a tűz ajándékozója. A Kalevalában az égi sas a tűzgyújtás tudományát adja át Vejnemöjnennek, s mint a „Menny madara”, kimenti Vejnemöjnent a tengerből (7. ének). • A germán hitvilágban a bölcsesség emblémája, rÓdin/Wotan madara. Az Yggdraszillnak, a skandináv mitológia életfájának ágai között ábrázolták mint a fény megtestesülését, amelynek ellensége a fa tövében megjelenített sötétség kígyója (rkőrisfa). • A görög-római mitológiában rZeusz/Jupiter madara, a villámlás és a mennydörgés ura, hatalom-jelkép. A rPrométheusz máját marcangoló sas az isteni akarat megtestesítője. A hagyomány szerint Zeusz két sast küldött szét, hogy



ellenkező irányba indulva repüljék körbe a Földet, s így Zeusz megtudja a Föld középpontjának helyét. A madarak Delphoiban találkoztak ismét, így itt található az omphalosz, a világközép (rköldök). A mítoszok szerint sas ragadta az Olümposzra Ganümédészt is (rGanümédész). Az európai mitologikus festészetben is Zeuszhoz társul, pl. Rubens IV. Henrik átveszi Maria de Medici arcképét c. festményén a főisten attribútuma, míg rHéra/Juno mellett a rpáva látható (1622–1626, Párizs, Louvre). • A Római Birodalomban az államhatalom szimbóluma; mint a győzelem és a birodalmi törekvések jelképe, a római légiók zászlótartóira is felkerült. A lélekmadár-szimbolikával összefüggésben a római császár apoteózisát, lelkének felemelkedését és megdicsőülését is sassal ábrázolták. Negatív értelemben a gőg, a mértéktelenség jelentése kötődik hozzá. • A keresztény szimbolikában rJézus Krisztus égi aspektusára utal. A keresztség felvételét a sas megfiatalodásáról szóló hagyománnyal állítják párhuzamba (Zsolt 103,5; Iz 40,31). A megifjodás folyamatát a Physiologus is elmeséli (eszerint a megvénült sas keres egy tiszta forrást, onnan felszáll a Napba, ahol a szárnya meggyullad, majd leereszkedik a forráshoz, háromszor megmártózik a vizében, és megfiatalodik) (rfőnix). Ebben az értelemben az emberi lélek megtestesítője. A Nap felé repülő sas a feltámadás és a mennybemenetel szimbóluma, gyakran jelenik meg szarkofágokon a kereszténység győzelmére és diadalára utalva. A Napba néző sas a kontempláció, az isteni titok látásának szimbóluma; a szellemi princípium győzelmét jelenti a fizikai szféra felett; a bikával vagy oroszlánnal küzdő sas ábrázolása szintén ezt a jelentést hordozza. A kígyóval harcolva a fény, az égi hatalom, Krisztus győzelmét jelenti a sötétség, a gonosz felett.
Mozaikkép a konstantinápolyi palotából (VI. sz.).



A karmai között halat tartó sas (pl. a capuai keresztelőkápolna mozaikján) is Krisztusra utal, aki a hívőt kiemeli a bűn tengeréből (rhal). Az Ezekiel könyvében (1,10) és a Jelenések könyvében (4,7) megjelenő negyedik állat, a sas, János evangélista szimbóluma (a magyarázat szerint János evangéliumának kezdősorai úgy emelik fel a hívő lelkét a mennybe, a fény felé, ahogy a sas repül fel a Naphoz). Mivel a Bibliában a sas nehezen különíthető el a tisztátalan keselyűtől (görögül mindkettő altosz), a lélekrabló Sátánt és az Antikrisztust is jelölheti (rkeselyű). Dante Isteni Színjátékában Nagy Konstantin császár adománylevelére utalva – mint a császárság emblémája – a világi hatalom szimbóluma, s amint tollát az Eklézsia szekerére hullatja, a világi befolyás által a pápaság erkölcsi hanyatlását indítja el: „S megint ahonnan előbb, ugyanonnan / leszállt a Sas, s tollát hullatva jócskán / a szekér kasát telehagyta tollal” (Purg., XXXII. 124–126). Másrészt, mint az ég, a madarak királya, Krisztus-jelkép (Paradicsom, XXVI. 53). • Éles szeme miatt a Látás allegorikus ábrázolásain is szerepel.
Crispijn de Passe: A Látás allegóriája (Az öt érzék c. rézmetszetsorozatból, XVI. sz. közepe–XVII. sz. eleje, Bp., Szépm. Múz.).
• A heraldikában is a győzelem és a nagyhatalmi törekvések jelképe számos európai uralkodóház, pl. az orosz cári, a német és a lengyel címerben, valamint a Rákóczi családéban (rcímer). A széttárt szárnyú sas az Amerikai Egyesült Államok címerében a szuverenitást fejezi ki. • Az alkímiában a prima materia felszabadult szellemi része (rősanyag). • A magyar irodalomban Petőfi Az alföld c. versében a sas képe a lélek szabadságvágyára utal: „Börtönéből szabadúlt sas lelkem / Ha a rónák végtelenjét látom.” József Attila a prométheuszi mítosz sajátos értelmezését fogalmazza meg: „A mindenséget falja / csilló azuri csőre” (Sas). [K. J.]



sáska: Növényevő, nagy tömegben rajzó rovar. A szerencsétlenség, a baj, a csapás szimbóluma. • Az ókori Kínában úgy tartották, hogy a sáskák rajzása megzavarja a kozmosz rendjét, ugyanakkor a gondolatok túláradását és a virtust is jelképezhette. • A Bibliában Isten büntetéseként szerepelnek, amellyel Isten lesújt Egyiptomra: „A sáskák rátámadtak egész Egyiptomra, és hatalmas tömegben ereszkedtek le az egyiptomi földekre [...] s felfaltak minden növényt a mezőn és minden gyümölcsöt, amit a jégeső megkímélt” (Kiv 10,14–15). Az Úr pusztító haragját jelzik Ámosz próféta első látomásában is (Ám 7,1–2). • A keresztény szimbolikában ugyanebben az értelemben jelenik meg. A Jelenések könyvében a hetedik pecsét feltörésekor „sáskák lepték el a földet” (Jel 9,3); „A sáskák külsejükre a harcba induló lovakhoz hasonlítottak [...] Farkuk és fullánkjuk, mint a skorpióé [...] A mélység angyala volt a királyuk” (Jel 9,7–11). Nagy Szt. Gergely pápa Jób erkölcse c. könyvében sáskáknak nevezi a Krisztus ellen harcoló pogányokat. A középkori bestiáriumokban az ártó szenvedélyek jelképei. rskorpió [N. K.]
Sátán/Lucifer: A zsidó és keresztény vallásban a legfőbb gonosz, a bűn, a démoni erő, a kísértés megtestesítője, az ralvilág/Pokol ördögeinek vezére, aki az Úr ellenségeként az ember–Isten viszony és a teremtés harmóniájának szétzúzására törekszik. • Az Ószövetségben az ellenszegülés, a vádaskodás (Jób 1,6–12; 2,1–6; Zak 3,1–2) fűződik alakjához. A Bölcsesség könyve azonosítja a Bűnbeesés kígyójával: „Isten ugyanis halhatatlanságra teremtette az embert, és saját lényének képmásává tette. A sátán irigysége révén azonban a világra jött a halál” (Bölcs 2,2324) (rkígyó). Lucifer (’fényhozó’, a rVénusz bolygó mint hajnalcsillag antik elnevezése) Sátánnal, az ördögök királyával való azonosítása ószövetségi eredetű. Babilon királyának Izajás könyvében megjövendölt bukását, amelyet a Vénusz bolygó pogány istenségének kozmikus pusztulása jelez (Iz 14,12–15), a Sátán Isten elleni lázadásaként és az azt követő Pokolra taszításként értelmezték: „Az alvilágba zuhantál alá, a mélységes szakadékba” (Iz 14,15). A rabbinikus irodalomban Sátán a büntető angyal (Hénoch 53,3), aki az Isten és népe közötti viszony megrontására is törekszik. • Az Újszövetségben a bűn és a hitetlenség forrása, a sötétség hatalmának megtestesítője (Jn 8,44). Az ő alárendeltjei a démoni, ördögi erők (rördögök/démonok). Az égből letaszított fényesség Lukács evangéliumában is megjelenik: „Láttam a sátánt: mint a villám, úgy bukott



le az égből” (10,18). A Belzebub (Belzebul; a ’trágya ura’ vagy ’légy ura’) újszövetségi Sátán-elnevezés (rlégy). Béliál, a sötétség és hitetlenség alakja szintén a Sátánnal azonos (2Kor 6,15). Jézus a pusztában tartott böjtje során éli át a sátáni megkísértést, s a hit erejével áll ellen (Mt 4,1–11). A Jelenések könyvében Mihály és angyalai legyőzik a rsárkány alakjában megjelenő Sátánt (12,7–9) (rapokalipszis). Ezt ábrázolja Raffaello Szent Mihály c. festménye (1505, Párizs, Louvre).
Bebo Károly: Szent Mihály legyőzi a Gonoszt (1749, Mogyoród, Szt. Mihály-plébániatemplom).
A Krisztus ezeréves országlását követő Utolsó ítélet a Sátán számára is a végső, örök büntetés a pogányokkal és bűnösökkel együtt: „A sátánt, aki félrevezette őket, kénköves, tüzes tóba vetették – itt fog gyötrődni a vadállattal és a hamis prófétával éjjel-nappal, örökkön-örökké” (Jel 20,10). A tarot XV. lapja az Ördögöt ábrázolja (rkártya)



A Marseilles-i tarot XV. lapja.
• Dante az Isteni Színjáték Pokol-részében (XXXIV. ének) mutatja be a Pokol köreit, s a Pokol legalsó fokán, a Föld középpontján a jégbe fagyva bűnhődő Sátánt (akit Dis és Lucifer néven is említ; rHadész-Plutón/Orcus, Dis). • Az Úr mindenhatóságának ellenszegülő Sátán a kétkedés és a fennálló rend elleni lázadás megtestesítőjeként, később az ember szellemi szabadságának egyik kifejezője az európai irodalomban. Milton Sátánja a bukás dacára is az „égi zsarnok” ellen lázadó heroikus, büszke jellem: „bár külső fényem változott, maradt / szilárd hitem, s a sértett érdem-érzet / kemény daca, mely föltüzelt az Úr / ellen csatázni” (Az elveszett Paradicsom, I. könyv). • Az ördög egyik középkori mellékneve, Mephistopheles (héber etimológia alapján ’hazugságterjesztő’; gör. Mephosztophilész ’az, aki a fényt nem szereti’) Goethe révén vált közismertté (rFaust). A Faustban Mefisztó így vall magáról: „A tagadás lelke vagyok! [...] a sötét része, mely a Fényt szülé vala, / a büszke Fényt, mely örökségiért / Éj-anyja jussát perli itt: a Tért” (Faust, I). A zeneművészetben Liszt Faust-szimfóniájában a III., Mefisztó-tétel Faust zenei témájának (I. tétel) torz alteregója. • Muszorgszkij egy középkori boszorkányper kapcsán komponált Egy éj a kopár hegyen c. szimfonikus képének 2., A sátán megérkezése c. egysége a Sátán zenei jellemzése. Byron Káin c. színdarabjában a lázadó heroizmus kapcsolódik a Sátán alakjához, Lucifer az egyéniség magányát és gőgjét egyaránt kifejezi. Lermontov A Démon c. műve szintén a bukásra ítélt lázadó típusát jeleníti meg. Baudelaire a hazug erkölcsi eszményekkel való szembeszegülés és a



lázadás pozitív jelképévé emeli a Sátánt. A romlás virágai c. kötet Lázadásciklusának ő az egyik fő alakja: „Óh te legdélcegebb angyal és legtudósabb! / Megcsalt isten, kinek himnusszal nem adóznak: / óh Sátán, könyörülj inségem hosszú kínján!” (A Sátán litániája). Dosztojevszkij ún. sátáni figurái a hit értékeit, az erkölcsi törvényeket tagadó lázadó értelem, az emberben ható romboló, negatív erő megtestesítői (pl. a Bűn és bűnhődésben Szvidrigaljov; az Ördögökben Kirillov; A Karamazov testvérekben Ivan Karamazov). Bulgakov A Mester és Margarita c.
regényének Wolandja szintén a sátáni erő megtestesülése. • A magyar irodalomban Madách Lucifer-értelmezése a legjelentősebb. Az ember tragédiájában Lucifer Istentől független erő („mindöröktől fogva élek én”). Ő „a tagadás ősi szelleme”, a szkepszis, a pesszimizmus, aki ellenpontja az örök isteni értékeknek. A világ részét képezi, hatása az emberi történelem alakulására meghatározó; az egyes korok árnyoldalainak felmutatásával mindig újabb és újabb megoldásokra ösztönzi az embert. A Sátán ikonográfiája megegyezik az ördög-ábrázolások középkorban kialakult hagyományával. rAhrimán/Ármány, rAntikrisztus, rKáin [Ú. E.]
sátor: A nomád népek lakóhelye. A rkör alaprajzú sátor az állandó mozgás jelképe, szemben a stabilitásra utaló, négyszög alaprajzú házzal (rház, rnégyzet). • Az eurázsiai samanizmusban a felső világ, az égbolt jelképe, amelyen a csillagok a lyukak, a Tejút a forrás, tartórúdja pedig a világfa, a kozmikus roszlop. A sámán sátrát a világ középpontjának tekintették a különböző törzsi kultúrák varázslóinak hatalmas erőket rejtő kunyhójához hasonlóan: ehhez kapcsolódtak a törzset összetartó gyűlések, ünnepek, szertartások, rítusok; itt álltak a közösség istenszobrai, bálványai, ebben az értelemben az isteni megjelenés, megnyilatkozás színhelye (rsámán/táltos). • A zsidó kultúrában az év hetedik hónapjának tizenötödik napján kezdődött a hét napig tartó sátorosünnep, amikor a termésért való hála kinyilvánításaként (szüret után) és az áldás további elnyeréséért áldozatot mutattak be az Úrnak (Lev 24,34; 24,43). Salamon kora előtt a szentély szerepét a szent sátor töltötte be, amelyben függönnyel választották el a frigyládát és a két kőtáblát rejtő Szentek Szentjét (Kiv 26,1–37) (rfrigyláda). Az rég sátra a Teremtés egyik jelképe: „ő terítette ki, mint valami leplet, az eget, s kifeszítette mint a lakósátrat” (Iz 40,22). Utal a jeruzsálemi Templomra: „Szeretem házadnak táját, a sátrat, hol dicsőséged honol” (Zsolt 26,8). • A kereszténységben Isten házának, az Eklézsiának



(Egyház) jelképe. A sátor szögei jelképezik az Istenhez tartozást, Jézus kereszthalálát. Színe alapján a fehér az Eklézsia tiszteletének, a rpiros/vörös Krisztus vérének, a rkék pedig az Úr mennyei dicsőségének kifejezője. rbaldachin [N. K.]
Saturnus: rKronosz/Saturnus
seb: Az archaikus beavatási szertartások során az önsebzés és az öncsonkítás az őrjöngésig fokozódó misztikus révület, az isteni világgal való kapcsolat felvételét jelzi. • A skandináv Edda-dalokban rÓdin/Wotan önmagán sebet ejtve csüng a világfán, s így révületbe kerülve jut a mágikus jelek ismeretéhez, a tudáshoz (A Fenséges beszéde, 138) (rbetű/írásjel). • Az antikvitásban rDionüszosz-Bakkhosz/Liber-Bacchus és rKübelé kultuszához tartozott az orgia során okozott seb, ill. a kasztrálás. • A Biblia szerint a Baál papjai a szertartás során karddal sebesítik meg magukat: „karddal és lándzsával addig vagdosták magukat, míg ki nem buggyant a vérük” (1Kir 18,28). A zsidó próféták szintén sebhelyekkel, bevágásokkal jelölték magukat (erre utal a Zak 13,6). A hitében megingathatatlan Jób próbatételeinek egyike a testét borító fekélyes sebek okozta szenvedés (Jób 2,7). • A keresztény művészetben a sebektől gyötört Jób nyomorúsága az Istenbe vetett bizalom és a türelem kifejezője, Krisztus szenvedésének előképe.
A sebhelyekkel borított Jób (Csatári [Admonti] Biblia, XII. sz. első fele, Bécs, Österreichische Nationalbibliothek).
rJézus Krisztus keresztre feszítésekor kapott öt sebe (stigmák) a világ bűneit és a Megváltó szenvedéseit jelképezi. A keresztény teológia az ószövetségi kinyilatkoztatás csúcsaként, Krisztus megváltó tettének



tipológiai előképeként értelmezi az Izajás könyvében olvasható, az Úr szolgájáról szóló negyedik éneket (52,13–53,12). Ebben a szolga szenvedése engesztelő áldozat az emberek bűneiért: „az ő sebei szereztek nekünk gyógyulást” (Iz 53,5). Hitetlen Tamás történetében Jézus sebe a feltámadás, a hit igazságának bizonyítéka (Jn 20,27). A Krisztus szenvedéseiben való elmélyülés a IX. sz.-tól ájtatosság tárgya, a középkori misztikának pedig egyik központi témája lett. Egyes szentek – ily módon meg is kapták Krisztus stigmáit (pl. Assisi Szt. Ferenc, Szt. Brigitta és Sienai Szt. Katalin). Ez látható Giotto Szent Ferenc megkapja a stigmákat c. képén (1300 k., Párizs, Louvre). A kereszt előtt két keresztbe tett szöggel átütött kéz a ferences rendek címerében szerepel.
A ferences rend kis címere.
A középkortól ismert az a képtípus, amelyen Krisztus – sebeire mutatva kér kegyelmet az Atyától az emberek számára. A seb így a bűnös világ megváltásának szimbóluma: „Sebei szereztek számotokra gyógyulást (1Pt 2,24). A seb a keresztény hit, az önfeláldozás és a mártíromság jelképe; a vértanúk a hívek elé tárják sebeiket, amelyekkel bejutottak a mennyek országába. Szt. Sebestyén ókeresztény mártír nyilaktól sebzett teste a Fájdalmas Krisztust idézi. Jacopone da Todi a sebekben való részesedést a megváltás ígéreteként említi (Stabat Mater). A flagellánsok sebei a világ bűneiért való vezeklést jelképezik: az önostorozó szekta tagjai a XIII–XV. sz.-ban helységről helységre járva korbácsolták magukat (rostor/korbács). A középkori misztika a Grál-legenda Halászkirályának lándzsasebeit Krisztus sebeivel hozta összefüggésbe (rGrál). A késő középkorban terjedtek el azok



a keresztek, amelyek Krisztus szöggel átvert kezét, lábát és lándzsával átszúrt szívét ábrázolták. Jelképesen öt rózsa is helyettesítheti a sebeket (rkereszt, rrózsa). • T. S. Eliot East Coker c. művében (4. ének) Krisztus a világ megsebzett orvosaként jelenik meg. • Antik hagyományként az európai szerelmi költészetben is szerepel a megsebzettség mint a szenvedély, a szerelmi vágy, a szenvedés és a bánat motívuma. Pl. Balassinál: „Ha ki akar látni szörnyű mély sebeket, / Nessze szerelemtűl sebesűlt szivemet” (Sokféle dolgokhoz hasonlitja magát és a szerelmet).
rErósz/Amor/Cupido nyila megsebzi a szívet (Csokonai: Egy Tulipánthoz) (ríj és nyíl). A seb Ady Tüzes seb vagyok c. versében szintén az érzéki szenvedély kifejezője. • József Attilánál a világ ellentmondásait jelzi: „Sebed a világ – ég, hevül /s te lelkedet érzed, a lázat” (Eszmélet); valamint a boldogtalanság, a boldogságra való képtelenség jeleként is: „sebedet mindig elvakartad” (Karóval jöttél...). Nagy László ember alakú képverse, a SEB A CÉDRUSON (rcédrus) az emberiség minden gyötrelmének jelképévé avatja a sebet: „VILÁG SEBE RAJTAD LIBÁNUS.” Pilinszky Stigma c. versének központi motívuma: „bordáid közt a drága jel, / mely örök sebet éget / és többé sose tűnik el, / csak mélyebb lesz a mély seb.” [K. J.]
sellő: Az európai néphit mitikus figurája. Nő-hal keveréklény; az antik mítoszok Néreiszének, tengeri nimfájának megfelelője (rnimfák, rtündérek/Tündérország). Démoni vonásait a germán Loreley-monda fejezi ki leginkább, amelynek hősnője a Rajna szikláin ülve gyönyörű énekével és szépségével csábítja a mélybe az arra elhaladókat (Heine: Loreley) (rszirének). Weöres Sándor égi látomása a Rajna partján fésülködő sellőről a balvégzet jele (Loreley). Ugyanakkor az emberek iránti segítőkészségük és szerelmük is megjelenik a mondákban. Az emberré változásáért hangjával fizető sellő tragikus szerelmi történetének legismertebb feldolgozása Andersen A kis hableány c. meséje és Dvorak Ruszalka c. operája. • A középkorban más keveréklényekhez hasonlóan a démoni erők megtestesítője. Ábrázolása pl. a geronai San Pedro de Galligans-kolostor egyik oszlopfőjén is látható (XII. sz.).



Sellő alakos gyámkő (XII. sz., Pécs, székesegyházi kőtár).
• Az alkímiában a vizet mint elemet kormányzó szellemlény (relemek). A szecesszió festészetében a titokzatos nő jelképe, csakúgy, mint a rszfinx [Ú. E.].
síp: rfuvola/furulya/síp
sír: A holttest végső nyughelye a Földanya méhének, mind a halált hozó, mind a szülő, védelmező anyaistennőnek a szimbóluma: a sírba helyezés regressus ad uterum (’visszatérés az anyaméhbe’) (ranyaistennő, ranyaméh). A test fölé emelt halom a szent rhegy szimbolikáját idézi: a hegy az élet tartályát és az átalakuló lét örökkévalóságát példázza. Az elhunytak sírjára szinte valamennyi kultúrában halmokat/hegyeket építettek, amely a halott lakóhelyét, a sírkamrát óvta (rpiramis). • A buddhista szakrális építészet legfőbb eleme, a sztúpa jelképes sírhely, a rBuddha hamvait fedő eredeti sírépítményre utaló kegyhely (rtemplom). • A kereszténység bölcsőjének tartják a jeruzsálemi Szent Sírt. A sír ikonográfiája is ezzel kapcsolatos: Krisztus életének eseményeit jeleníti meg a sírba tétel, valamint az üres sír képe, amely a feltámadásra utal (Matthias Grünewald isenheimi oltárának Feltámadás-táblája, 1515 k., Colmar, Musée d’Unterlinden). Az eszkatologikus jövendölések szerint a sír a feltámadás harsonaszavára nyílik meg az Utolsó ítéletkor (Hans Memling: Utolsó ítélet-oltár, 1471, Gdansk, Muzeum Pomorskie) (rapokalipszis, rkürt/trombita/harsona). A szarkofág típusú roltár részben a szentek ereklyéinek (rcsont/csontváz) tiszteletével, részben a sír ’feltámadás’ jelentésével áll összefüggésben. • A tarot XX. lapja, az Utolsó ítélet a megnyíló sírt és a belőle kiemelkedő holtakat ábrázolja, emlékeztetve a feltámadásra (rkártya). • A sír és az anyaméh az angol



költészetben esetenként azért is összekapcsolódik, mivel az angol tomb (’sír’) szó rímel a womb (’anyaméh’) szóra (pl. Shakespeare: III. szonett). Az embert bebörtönző sír a lelket bebörtönző testtel is párhuzamban áll (rbörtön/rab). A sír a test lélekké alakulásának vagy készülő újjászületésének a helye. • A zártságon és a nyugalmon kívül magát a halált is szimbolizálja/helyettesíti a költészetben. Csokonai a korabeli ún. temetőköltészet jellegzetes motívumait összegzi, majd elutasítja A’ vídám természetű poeta c. versében: „Sírhalmok, Gyász Temetőkertek! [...] örökös Setéttség’ [...] borzasztó Tsendesség” (réjszaka). Vörösmartynál ekképpen jelenik meg a nemzethalál víziója: „’S a’ sírt, hol nemzet sűlyed el / Népek veszik körül” (Szózat). A bölcső és a sír az életút két végpontja: „Bölcsőd az ’s majdan sírod is” (Vörösmarty: Szózat). József Attila Ódájában a lét teljességét kifejező jelképsor eleme: „...lágy / bölcső, erős sír, eleven ágy” (rágy, rbölcső). • Jung szerint a tudatalattinkban létező és az álmokban megjelenő sír elveszett szerelmeket, vágyakat, ambíciókat jelent. rhaláltánc, rkoporsó [R. G.]
sisak: A harci öltözet része, amely védelmet nyújt a fejnek. A védelem és a megőrzés jelképe. Rendszerint hadistenek és hősök (pl. Nagy Sándor) attribútuma. • A görög-római mitológiában számos isten visel sisakot: rArész/Mars mint hadisten (Hom. Il., V. 845), rPallasz Athéné/Minerva mint a gondolat, a gondolkodás megjelenítője. rHadész-Plutón/Orcus, Dis sisakja mágikus erővel rendelkezik, láthatatlanná teszi viselőjét. Ezt viselte Perszeusz is, amikor levágta az egyik gorgónak, Meduszának a fejét (Strobl Alajos: Perszeusz, 1900 k., Bp., MNG). • A germán hagyományban az aranysisak rÓdin/Wotan attribútuma. • A keresztény erények közül a megszemélyesített Hit és Állhatatosság visel sisakot az ábrázolásokon. A középkorban a lovagok rpajzs- és sisak-jelvényeiből alakultak ki a címerek (rcímer).



Perényi János († 1458) sisakcímeres sírköve.
rsapka/kalap [P. I.]
Síva: A hindu vallásban és ikonográfiában a három főisten (rTrimúrti) egyike Brahmá (rbráhman/Brahmá) és rVisnu mellett, a pusztulás és újjászületés megtestesítője. (A név jelentése ’a kegyes’.) Az élet és a termékenység adományozója, a nemzőerő megszemélyesítője; ebben a minőségben gyakran jelképezi a linga, a stilizált, oszlopszerű hímtag, olykor hatalmas épületdíszként is (rfallosz). Az idő, a halál és a pusztítás uraként is tisztelték, teremtő és romboló aspektusaiban a kozmikus mozgás jelképe; ennek földi vonatkozását hangsúlyozza leggyakoribb ábrázolása, a Síva Natarádzsa (’a tánc ura’): legyőzött ellenfelén, egy fekvő gnómon táncoló, egyik lábát emelő, négykarú, ékszerekkel ékesített s lángkoszorúval övezett, fejdíszes, mezítelen férfi, négy kezében attribútumai, ill. jelképes gesztusai láthatók (rtánc). Olykor androgün formában is ábrázolják mint az életet adó energia kettősségét (randrogün/hermafrodita). Felesége, Durgá, Káli vagy Párvati néven, ugyancsak különféle tulajdonságok megtestesítője, akárcsak a természet ereje, amelyet jelképez (ranyaistennő). Az egyik legnépszerűbb hindu istenség Síva fia, az elefántfejjel, emberi testtel ábrázolt Ganésa (relefánt). [M. P.]
sivatag: Folyóvíz nélküli, száraz éghajlatú, homokos, füves pusztaság; általában a terméketlenség és a pusztulás jelképe. Jelentése a Naphoz, a fényhez és az oroszlánhoz is kapcsolódhat. • Egyiptomban az élet (rfolyó,



rvíz) ellentétpárja, mert a sivatag az a hely, ahol a nedves, éltető princípiumot (rOzirisz/Szarapisz) elpusztító, kiszárító forró szél (rSzéth) uralkodik. • Az Ószövetségben Egyiptom pusztulását jelzi: „sivataggá teszem Egyiptom földjét” (Ez 32,15). Ugyanakkor az isteni kinyilatkoztatás, a lelki megtisztulás helye; ebben az értelemben a rpuszta egyik szimbolikus jelentését hordozza. A próféták itt nyernek a világi hívságokat tagadó, önsanyargató, csak Istenre koncentráló szellemiséget (rpróféta/vates/szibülla). Az evilággal szakító, a spirituális értékekre koncentráló remeteélet helyszíne, az első szerzetesek – egyiptomi Remete Szt. Antal és Szt. Pál –, az ún. sivatagi atyák tartózkodási helye. A próbatétel, a kísértés, a büntetés mozzanatai kötődhetnek hozzá (Hágár kiüldözése a pusztába: Ter 21,15). • Az ezoterikában az elmélkedés, a spirituális meditáció helye. Eckhart mesternél az a hely, ahol egyedül Isten uralkodik; Angelus Silesiusnál az istenség kifejeződése. • A muszlim hagyományban negatív értelme van: az eltévelyedés helye. • Az irodalomban Federico García Lorca Yerma c. műve (yermo ’sivatag’) a terméketlenségre ítélt, „nedvességért” epekedő nő tragédiája. Antoine de Saint-Exupéry Az ember földje c. regényében az ember a sivatag kietlensége nyújtotta végletes léthelyzetben ébred rá az élet értékére. • A magyar költészetben Adynál az ugar-motívumhoz kapcsolódva a kietlenség, a reménytelenség, a korabeli magyar valóság képe: „Óh ez a nagy sivatag, / Óh ez a magyar Puszta” (Korán jöttem ide). József Attilánál az „Éltető, friss nedvek” ellentétpárjaként a szomorúság, a magány kifejezője: „a sivatag földön / álmatlanul fekszem” (Száradok, törődöm). Füst Milán az ószövetségi jelentésre utalva a megpróbáltatás példájaként említi: „És nem az öröm útját választottam én sem, – ám a Kopár sivatagét, [...] De hol majd megpróbáltatik, ki mit bir el?” (Önarckép). Pilinszky Mégis nehéz c. versében a magára maradt lélek panasza szólal meg: „Anya, anya [...] mért hagytál itt, ebben a sivatagban? [...] hány kisértés, / a semmi és üresség késdobáló / hány és hány pokla leskel itt reám?” rhomok, rkert [Ú. E.]
skorpió: Meleg égövi ízeltlábú állat, amely potroha végén mérges mirigyű tüskével rendelkezik. Fullánkjával azonnal beledöf abba, aki hozzáér, s ez áldozatának nagy kínokat, akár a halálát is okozhatja. A pusztító erő, a katasztrófa, a sötétség és a halál jelképe. Az anyai áldozat jelképe is lehet, mivel egy antik monda szerint kicsinyei születésük előtt a méhét rágják. • Jele Egyiptomban ősi hieroglifa. rSzéth attribútumaként az isten pusztító



aspektusára utal. Szelket istennőnek, a halottak oltalmazójának, Ré leányának szent állata, akit nő alakban, skorpióval a fején ábrázolnak. A mítoszok szerint Íziszt hét skorpió kísérte Ozirisz keresésére, s egyes fáraói jogarokon Ízisz-fejű skorpió látható. • A mezopotámiai hagyományban a Naphoz kapcsolódó állat. A Gilgames-eposzban a Nap kapujának és Kelet hegyeinek őrzői a skorpió-emberek. rInnin/Istar/Astarta, ill. a frígiai-thrák Szabaziosz attribútuma. • Afrikában baljóslatú állatnak tartják, nevének kiejtése a rossz erők elszabadulásával járhat. • A görög-római mitológiában rArtemisz/Diana alakjához kapcsolódik. Az Artemiszre támadó Óriónt skorpió csípte meg a sarkán. Az istennő mindkettőjüket csillagképpé változtatta – ezért mondják, hogy az Óriónt a Skorpió üldözi az égbolton (rSkorpió csillagkép). • A Mithrasz-kultuszban a rbika ellentétpárja, a halál jelképe. A termékenység ellenfele: a bika spermáját próbálja elpusztítani (rMitra/Mithrasz). • A Bibliában fájdalmat okozó, veszedelmes állat. Sirák fia könyvében az isteni igazság szolgálatában áll: „A ragadozó vadak, skorpiók, viperák, és a bosszú kardja: az istentelenek vesztére szolgálnak” (39,30). • Keresztény értelmezésben az Istentől elforduló zsidók jelképe, ezért az rEklézsia és Zsinagóga ábrázolásakor a Zsinagógát megszemélyesítő alak zászlaján szerepel, csakúgy, mint a Jézus keresztre feszítésén részt vevő katonák lobogóin. Az árulás és Júdás jelképe, az ártalmas és ellenséges erő megtestesítője (Lk 10,19; 11,12). A rhét szabad művészet allegorikus ábrázolásain a kígyót helyettesítve a Dialektika egyik attribútumaként éleselméjűségre utal. Virággal párosítva a gonoszság jelképe. A középkorban az Irigység, az Eretnekség és Afrika allegorikus alakjainak attribútuma. Bronzino A szerelem legyőzi az időt c. festményén a Hamisság egy skorpiófarkú lény (1545 előtt, London, National Gallery).
Bod Péter a Szent Irás’ értelmére vezérlő magyar leksikona (1746) szerint a hamis tanítót jelzi. rSkorpió csillagkép [K. J.]
Skorpió csillagkép: Európában a nyolcadik állatövi jegy, időszaka: október
24–november 22. Jele: . Az asztrológiai hagyományban a Mars (rMars bolygó) és a rPlútó bolygó uralma alatt álló csillagkép; a négy elem közül a vízhez tartozik. A belső koncentrálás, a lelkiség, a misztikus hajlamok, az érzékenység, a nemiség és a szenvedélyesség tulajdonságait társítják e jegyhez. • Kínában a legrégebbi – már a Kr. e. 2. ée. végéről kimutatható írásjegyek egyike a Skorpió csillagképet jelöli, mivel megjelenése a mezőgazdasági év végét jelzi a földműveseknek.



Skorpió csillagkép (Csízió, Kolozsvár, 1592, Bp., MTA Kézirattár).
Az ún. zodiákus ember ábrázolásain az ágyék tájékán helyezkedik el; a nemiségre hat befolyásolóan. Az irodalomban rFaust jellemében jelenik meg a Skorpió típusa. rállatöv [Ú. E.]
smaragd: rZöld színű drágakő; a remény, az eső és a termékenység, a tavasz jelképe. Kapcsolatba hozható a halhatatlansággal, a fiatalsággal és a hűséggel. • Az antikvitásban gyógyhatást tulajdonítottak a smaragdnak, eszerint ereje van a jövendőmondásban, valamint szónoki képességet és utódokat biztosít viselőjének. Id. Plinius Naturalis historia c. művében az első helyre teszi a zöld ékkövek között; értékben közvetlenül a rgyémánt és a rgyöngy után következik. Az ókorban úgy tartották, hűvös természetű, és viselőjét szűziessé, tisztává teszi. • A zsidó hagyományban Júda törzsét jelenti. Az rapokalipszis „smaragd szivárvány”-ában (Jel 4,3) az isteni kegyelem és nagylelkűség szimbólumát látták (rszivárvány). A mennyei Jeruzsálem negyedik alapköveként János apostolra, a kedvenc tanítványra utal, aki igaz smaragd, „lángvető” volt. A Grál-monda egyik változata szerint a rGrál egy óriási smaragd, amely rSátán/Lucifer bukásakor hullott le az égből. Bingeni Szt. Hildegard szerint hajnalban keletkezik, amikor a levegő még hűvös, de a nap már meleg. Ezért képvisel minden betegséggel szemben védelmező erőt. • L. Frank Baum Óz, a nagy varázsló c. regényének főhősei a csodák birodalmába, a Smaragdvárosba igyekeznek. rdrágakő [P. I.]



só: A természetben előforduló, morzsolódó, oldható kristályos anyag, amelyet ételízesítésre és tartósításra használnak. Változatlansága révén az élet, a halhatatlanság, a megronthatatlanság és az állandóság szimbóluma. Konzerváló tulajdonsága miatt életadó, démonelhárító szerként használták születési, esketési, halálozási és áldozati rítusokban. • A régi kínai hagyományt is áthatotta a só és a vas tisztelete (A só és a vas könyve, III. sz.). • A rómaiak a csecsemők ajkára vagy testére szórt sóval a rossz szellemeket igyekeztek elűzni. Sóval hintették be a lerombolt Karthágó területét, hogy terméketlenné tegyék és megakadályozzák az újratelepülést. • A keltáknál a romlatlan szellemet jelentő só a megrontható testet jelképező föld ellentéte. Fűszerező, tisztító ereje miatt kultikus anyaggá vált.• A zsidó és keresztény hagyományban az Isten–ember szövetség jele az áldozati ételbe tett só: „Sózz meg minden áldozatot, amelyet felajánlasz, és ne szűnjél meg a te Istened szövetségének sóját hinteni áldozatodra. Minden ajándékoddal mutass be sót Uradnak, Istenednek” (Lev 2,13). Az Újszövetségben az apostolok feladatának szellemiségét példázza: „Ti vagytok a föld sója. Ha a só ízét veszti, ugyan mivel sózzák meg?” (Mt 5,13) (rapostol). Az isteni bölcsesség, a felsőbbrendűség és a kiválasztottság jelét látták benne; ezzel magyarázható az a szokás, hogy a szenteltvízbe szentelt sót tesznek. Szabályos kristályai a lelket, a szellemet, a tudást, a bölcsességet jelképezik. • Az alkímiában a paracelsusi rendszer nyomán a három világelem egyike, a rkén és a rhigany mellett. A szellemi kén és a lélek higanya a test sójával egységben építi fel minden létező anyagát. A kén éget, a higany párologtat, a só, az anyagok földi természete pedig megköti és egyesíti a lelket a szellemmel. A só tehát a statikus, szilárd, gyúlhatatlan természeti elem, de az anyagi test mellett az asztráltestet is jelenti. • Mivel a legalapvetőbb ételízesítő, a népmesékben mindazt jelképezi, ami az életben nélkülözhetetlen és egyszerűségében is értékes. A só c. népmesében a legkisebb királylány őszinte, igaz érzelmeit jelzi. A rkenyér és a só mint életfontosságú táplálék számos európai népnél a vendégbarátság jele. A születéstündéreket is sóval, borssal és kenyérrel várták gyermekáldáskor a szláv népek. [L. A.]
sófár: Egyetlen hangot megszólaltató, jelző és figyelemfelhívó ősi zsidó hangszer, amely kosszarvból készült (rkos, rszarv). A hagyomány szerint a sófár hangja jelezte a Sínai-hegyen adott kinyilatkoztatást. Az rÁbrahám által Izsák helyett feláldozott kos szarvából készült az első sófár, ezáltal



emlékeztet Isten parancsaira és kegyelmére. A hagyomány szerint csak hívő zsidó képes megszólaltatni. Hangja újévkor a rabszolgák felszabadítását jelezte. A Biblia szerint az angyalok fújják az idők végezetét jelezve (Szof 1,16). A mágikus hangszer megszólal a rfrigyláda Jeruzsálembe vitelekor is (2Sám 6,15). Jerikó falainál az isteni megváltás, a győzelem hirdetője a hét kosszarvból készült hét kürt (Józs 6,4–20). Az állandó hadseregek létrejötte után katonai jelzőhangszer; akkor szólaltatták meg, ha ellenség közeledett. (A bibliafordításokban általában harsonaként, kürtként szerepel.) rhangszerek, rkürt/trombita/harsona [K. Zs.]
Sol: rHéliosz/Sol, rNap
sólyom: Ragadozó madár; szoláris jelkép. A sashoz hasonlóan a magasság, a fizikai, szellemi és morális felemelkedés szimbóluma (rsas). Ezzel összefüggésben a győzelmet, a szabadságot és a reményt jelenti. • Egyiptomban – ereje és szépsége miatt – a madarak királya, vadászmadár és az égi elv megtestesítője. Itt sok helyütt elterjedt a sólyomistenségek kultusza. Pl. Szopdut, a keleti határ őrzőjét sólyomfejjel ábrázolták; rHórusz gyakran sólyomként vagy sólyomfejű istenként jelenik meg. A fáraó pártfogójaként tisztelték, s a fáraó Hórusz hatalmának örököse.
Kephrén fáraó szobrán a tarkóján álló sólyom szárnyaival védi az uralkodót (Kr. e. 3. ée., Kairó, Egyiptomi Múzeum)
(rszárny). rRé napisten megjelenési formája szintén lehet sólyom (Plut. Iszisz és Oszirisz, 32). rÍzisz, mint a szél sólyom alakú istennője, szárnyai



csapkodásával idézi elő a szelet. • Kínában ambivalens jelkép: szoláris princípium, de kifejezi a háború pusztító erejét is. • A prekolumbiánus Amerikában pl. az inkák sólyomként képzelték el őrzőszellemeiket. Egy perui mítosz szerint a kultúrhéroszok sólyom alakban születtek egy hegyen, s csak később öltöttek emberi formát. • A skandináv mitológiában Frigg attribútuma, Loki egyik aspektusa; kapcsolatban áll a tűzzel, rÓdin/Wotan pedig sólyom alakban szállt a földre. A Nibelung-énekben Krimhilde álmában Siegfriedet jelképezi a sólyom. • A görögöknél gyógyító és jóslásban használatos rmadár; rApollón/Apollo egyik madara. • A kereszténység szembeállítja a vadászsólymot a szelídített sólyommal: előbbi a gonosz gondolat és tett, utóbbi a szent ember, ill. a keresztény hitre tért pogány jelképe. Középkori ábrázolásokon a nyulat tépő sólyom a bujaság feletti győzelmet szimbolizálja, ill. a hím, a szoláris princípium, a nappal győzelmét jelenti a női, a lunáris princípium, az éjszaka felett (rnyúl). • A magyarok totemállata, a rturul, szintén sólyom (kerecsensólyom) vagy rsas típusú ragadozó madár. • A lovagkor és a reneszánsz kedvelt vadászmadara; gyakran látható udvari mulatságokat, vadászatokat ábrázoló miniatúrákon és festményeken. A kámzsás sólyom „Post tenebras spero lucem” (A sötétség után fényt remélek) felirattal a sötétségben élő rab, a megbéklyózott szellem számára a fénybe vetett remény kifejezője. A középkori költészetben a szépség, a nemesség és a kedves szimbólumává válik. Ezt példázza a kürenbergi névtelen Szép
sólymocskát neveltem... kezdetű verse. Deittmann von Aist Egy asszony áll magában... kezdetű versében a sólyom a távoli kedves jelképe. Balassinál is ebben az értelemben szerepel: „Téged penig sólymom, én édes vad ráróm, az én sok kiáltott szóm / Kezemre nem híhat...” (Én édes szerelmem...). Boccaccio Dekameronjának egyik történetében egy szegény sorsú szerelmes férfi sólyma feláldozásával nyeri el a régóta szeretett hölgy kezét (az innen származó ún. sólyom-motívum a novella műfaj kompozíciós elve lett). • W. B. Yeats A második eljövetel c. művében a sólyom és a solymár viszonya az Isten és az ember kapcsolatának képe, és a kommunikáció hiányát jelzi: „Mind tágabb körökben kering, s ha szól már, / nem hallja a sólyom, mit mond a solymár.” [K. J.]
sötétség: réjszaka, rfény/világosság és sötétség



spirál: Csavar- vagy csigavonal. Az örök ciklikusság és végtelenség jelképe; számos kultúrában szereplő motívum. Széles körű előfordulása azzal magyarázható, hogy a természetben igen gyakori alakzat (pl. a rcsiga, az állati szarvak, a rkígyó összetekeredése, a szőlő kacsai, a rfenyőtoboz, a napraforgó és a nyíló rózsa szirmainak, magjainak elrendeződése). A csigavonal az emanáció, a teremtő erő és az expanzió, az örök fejlődésben levő ciklikus folytonosság szimbóluma. Az rörvény, a tölcsér, a forgószél és a rlabirintus szemantikáját is hordozhatja. Asztrális, lunáris és szoláris erőket egyaránt képvisel; megjelenítheti a forgó égboltot, a Nap útját, a ciklikus évszakokat, a Föld forgását. • A prehisztorikus időkben gyakori díszítőelem volt, feltehetően termékenység-, élet- és asztrális jelkép. Több fekete-afrikai nép számára az élet dinamizmusát és a lélek vándorlását jelenti. • A kelta kultúrában a dolmenek, a megalitok, valamint a díszítőművészet jellegzetes ornamense, valószínűleg itt is termékenységi és szoláris jelentést hordoz; a dinamizmus jelképe. A trundholmi bronzkori (Kr. e. 1400) sírban talált Napszekér napkorongjának díszítőmotívumai szintén spirálok (Koppenhága, Nemzeti Múzeum).
Spiráldíszítésű sírkövek Gotlandról (VI. sz.).
A hagyományos kelta fonat- és spiráldíszítés a korai keresztény szakrális tárgyakon is látható: pl.



egy VIII. sz.-i keresztrefeszítést ábrázoló bronzplaketten (Dublin, National Museum).
• A maja kozmogóniában a spirál magja a téli napforduló. • Egyiptomban a rszkarabeusz-ábrázolások hátán látható spirál a Nap ciklikus megújulásával hozható összefüggésbe. • Az indiai mitológiában a lélegző kozmosz képe, amely ciklikusan kiáramlik és önmagába húzódik, és mint ilyen, rVisnu istennel áll kapcsolatban (rlehelet/lélegzet). A Buddha-szobrok szabályos csigákba rendezett haja a belső fény, a nyugodtság kifejezője (rBuddha). • A krétai és a mükénéi kultúrában is gyakori ornamens, a cserépedények jellegzetes motívuma. A mükénéi Atreusz-kincsesház (Kr. e. XIV. sz. második fele) fő díszítőeleme az egymásba kapcsolódó kettős spirálok sormintája. • A muszlim szakrális építészetben is megjelenik, pl. a szamarai minaretek formájában (rtemplom). • A középkori művészetben (domborműveken, miniatúrákon) a kelta művészet hatására gyakori motívum. Dante Isteni Színjátékának túlvilági köreit spirál formában is megjelenítették, amely az örök, hierarchizált kozmikus rend kifejezője (pl. Botticelli rajzai az Isteni Színjátékhoz [490–1496]); a rPurgatórium spirálja a lélek megtisztulásának útja (William Blake illusztrációja). Blake más Dante-illusztrációján is megjelenik a spirál-motívum:



A szerelemben mértéktelenek köre, Paolo és Francesca (1824–1827, London, British Museum).
• A hermetikus hagyományban az égi szférákon át Istenhez emelkedő lélek makrokozmoszban haladó spirális útja a mikrokozmoszban az emberi fejlődés ugyancsak spirállal szimbolizált fokozatainak felel meg (rlépcső, rlétra). Pl. Robert Fludd Istent úgy ábrázolja, hogy a huszonkét héber betű választja el a Földtől, ami egyben azt is jelenti, hogy az emberi lélek Istenhez vezető útja éppen a fordítottja a teremtés menetének, amelyet az Isten elméjéből kiáramló spirálvonal szimbolizál (rbetű/írásjel). Fludd ábráján a spirálmenetekben elhelyezett angyalfejek jelzik az emberi spirituális evolúció lehetséges, Isten felé haladó pályáját (rangyal). Jakob Böhme Istent a spirál középpontjába, az emberi szív közepébe helyezi (rközéppont). Athanasius Kircher Oedipus Aegyptiacus c. művében az alkimista szkarabeuszként egy kettős spirálon halad végig, amely a „solve et coagula”-t (’oldódás és sűrűsödés’), a szférák örvényének kiterjedését és visszahúzódását, az energiák fázisait szimbolizálja. • A manierizmus és a barokk jellegzetes, mozgalmasságot kifejező formaeleme a figura
serpentina és a voluta-motívum (pl. Bronzino: A szerelem legyőzi az időt, 1545 előtt, London, National Gallery; Bernini baldachinjának csavart oszlopai, 1624–1633, Róma, San Pietro; a velencei Santa Maria della Salute-templom volutái, 1679–1710). • Vincent van Gogh A csillagos éj c. festményén az égitestek örvénylő spirálalakzatokban jelennek meg, amelynek jelentéséről így vall a művész: „Az égbolt és a planéták eltűntek, de a csodálatos lélegzés, amely minden dolognak életet ad, és amelyben a mindenség kavarog, hátramaradt” (1889, New York, Museum of Modern Art). A szecesszió művészetében elsősorban a vegetáció és a dinamizmus megjelenítője (a bécsi Sezession épületén [Joseph Olbrich, 1898–1899]; a



glasgow-i Cranston-teaszalon dekorációjának vázlatán [Charles Rennie Mackintosh, 1897]). • A tézis–antitézis–szintézis hármasságára és dialektikájára épülő hegeli fejlődésmodell a világtörténelmet rkúp alakú spirálisként képzeli el, csúcspontján az Abszolút Szellemmel. Teilhard de Chardin elméletében ez a végpont Isten, az Ómega. Egyes marxista gondolkodók a spirál szintézis-fokozataiban a társadalmi formációk egyre magasabb szinten megvalósuló szintjeit látják. 1920-ban alkotta meg Tatlin a III. Internacionálé tervezett emlékművét, amelynek spirálisa jelképezheti a fejlődést, a haladást, egy új Bábel képe lehet (rBábel tornya). • Egyes biológiai modellek az élet kialakulásának és fejlődésének folyamatát is spirálvonalúnak ábrázolják, mivel ez a motívum, mintegy az energia egyik fő megjelenési formáját jelezve, az élet szinte minden szintjén megjelenik az RNS-spiráltól kezdve a galaxisokig. [V. E.]
strucc: Afrikában őshonos, nagytestű, röpképtelen madár. Tolla az egyiptomi ikonográfia fontos eleme (rtoll). • A Bibliában a földre fészkelő strucc az oktalanság (Jób 39,13–18), valamint, mivel úgy vélték, hogy utódaival nem törődik, a kegyetlenség megtestesítője (Sir 4,3). A keresztény szimbolikában a csalók és a szimulánsok szimbóluma, mivel szárnyait mozgatja ugyan, de nem tud repülni (Nagy Szt. Gergely: Moralia). Durandus szerint a tojásait elhagyó strucc a bűnös ember képe. A Physiologus szerint a strucc költéskor a Napra bízza tojásait, s ebben az értelmezésben az Istenben bízó hívő ember típusa. Krisztus-szimbólumként is értelmezték, mivel a hagyomány szerint a strucc úgy szabadítja ki a homokba temetett tojásaiból kikelő fiókáit, ahogy a Megváltó a feltámadáskor a lelkeket (Speculum Humanae Salvationis). A strucctojás a Mária-ikonográfia eleme is lehet (rtojás). • Anjou-királyaink, Károly Róbert és Nagy Lajos heraldikai jelvényei között szerepel sisakdíszként a patkót harapó strucc.



Anjou-címeres kályhacsempe a budai várból (XIV. sz., Bp., BTM).
rmadár [A. B.]
Sz
száj: A tápcsatorna felső nyílása, amely az ember esetében egyben beszédszerv. A teremtő erő, a lélek belégzésének helye. A beszéd (sermo, logosz) és a lélek (spiritus) szerve, ezért a tudat egy magasabb fokát, az értelem szervezőerejét jelképezi. Lehet a Földanya jelképe, aki mindent elnyel, pl. az azték mitológiában (ranyaistennő, rföld). • Az egyiptomi halotti szertartásban szereplő „száj kinyitásának rítusa” során, amelyet közvetlenül a halál beállta után végeztek Anubisz oltalma alatt, a főpap a halott arcát és száját különböző eszközökkel megérintette, s ez a ceremónia biztosította a halott számára az igazság kimondásának képességét. A száj fölé helyezett napkorong kinyilatkoztatja, hogy a halott maga rRé, és a napisten által részesül az új életben. • A hindu mitológia a kozmikus ember, Purusa testrészeiből eredezteti a társadalmi kasztokat; szájából a bráhmanokat, a papi kasztot (Rig-véda, X, 90,12) (rkozmikus ember). • A Bibliában szakrális jelentés (pl. Áron „Mózes szája”), valamint a próféták elhívatása kapcsolódik a szájhoz („Akkor az Úr kinyújtotta a kezét, megérintette ajkamat és így szólt hozzám: Nézd, ajkadra adom szavaimat” Jer 1,9) (rpróféta/vates/szibülla). Isten szava, a Logosz, a kétélű rkard, amely megsebez, hogy gyógyíthasson (Iz 40,5), Dürer metszetén az Atyaisten szájából jön elő (Apokalipszis-sorozat, 1498). Az úrvacsora/ áldozás és a könyv megevése (Jel 10,9–11) a szentség szájjal való



befogadása. A száj kinyitása az ítélet jele, a beszéd erejének megnyilatkozása, az erő szóbeli kifejezése. Az „aranyszájú”, „mézajkú” titulus az ékesszólásra utal pl. Szt. Ambrusnál, Aranyszájú Szt. Jánosnál és Clairvaux-i Szt. Bernátnál (rméz). A keresztény művészetben az ralvilág/Pokol kapuja egy szörny kitátott szája is lehet (pl. a Pokol ábrázolása a klosterneuburgi oltáron, XII. sz.).
Krisztus kiszabadítja Ádámot és Évát a Pokol tornácáról (kora középkori kódexillusztráció).
Átjutást fejezhet ki egy másik birodalomba (pl. a Palazzo Zuccari ablaka, Róma, 1592). • Léteztek olyan társaságok (szabadkőművesek, szerzetesrendek), amelyeknél a beavatás része volt a száj bezárásának ceremóniája, amely a titoktartás vállalását jelezte. A szájnak csak a mesterektől hallott tudást volt szabad terjesztenie. A szerzetesrendeknél emellett a világtól való elvonultságot is jelentette (rcsend). • Míg az rorr fallikus, a száj vulva-jelkép (rvulva). A női száj erotikus szimbólum
(Csokonai: LILLÁM’ Szácskája, Vörösmarty: Haj, száj, szem, Ady: Léda ajkai között). A „szájról szájra” kifejezés (pl. Arany János Rege a csodaszarvasról c. művében) a szájhagyományra, az írás előtti hagyományozásra utal. rcsók, rszó/ige [P. I.]
szakáll: A szigorúság, a férfiasság, a korlátlan uralom, a bölcsesség kifejezője. • Kínában a magas életkorra utal, de a természetfölötti erő, bölcsesség vagy a bátorság jele is lehet (elsősorban a vörös színű). • Az egyiptomi papok borotválták az arcukat, ellentétben az istenekkel és a fáraókkal, akiket szakállasan ábrázoltak. Az egyiptomi uralkodónőket is szakállasan ábrázolták, uralkodói hatalmuk jeléül. • Az antikvitásban a héroszokat, csakúgy, mint az isteneket, az uralkodókat és a filozófusokat,



leginkább szakállasnak ábrázolták. Az ég isteneinek szakállát (mint pl. Zeuszét) kétféleképpen magyarázták: jelképezhették a Nap sugarait, amelyek elárasztják a földet, vagy a szakáll lehetett a megtermékenyítő reső jele. A hellenisztikus korban a borotvált arc az általános, a filozófusok viszont – a portrészobrok tanúbizonysága szerint – szakállt viseltek. Rómában a barbárság jele volt, mivel a környező népek szakállasak voltak, szemben a művelt római típusával (a „barbár” szó az egyik etimológiai magyarázat szerint a ’szakáll[as]’ jelentésből származik). A császárkortól kezdődően szakállt viseltek a férfiak. • A zsidók számára nem csupán a férfiasságot jelentette, hanem a férfi arc legfontosabb díszének is tekintették, amelynek formáját vallási előírás szabta meg (Lev 19,27). Az ellenség vagy egy látogató szakállát levágni nagy sértésnek, megszégyenítésnek számított (2Sám 10,4; Jer 48,37). Egyetlen esetben volt megengedett a szakáll lenyírása: gyász vagy fájdalom esetén (Jer 41,5). • Krisztust általában a VI. sz.-ig szakáll nélküli ifjúként ábrázolták, azután szakállal. (A régebbi ábrázolásmódot eleveníti fel Michelangelo a Sixtuskápolna Utolsó ítélet c. képén [1536–1541].) • A „Kékszakáll” egy monda nyomán a nőcsábító férfi elnevezése lett; a történet legjelentősebb feldolgozása Balázs Béla–Bartók Béla operája, A Kékszakállú herceg vára. Népmesékben a szakállas rtörpék, manók (rmanó/kobold) rendszerint szakállukban hordozzák mágikus tudásukat és bűverejüket. rhaj [P. I.]
szalag: A körkörös forma, amelyet felvesz, a körhöz hasonlóan a halhatatlanságot, a tökéletességet jelképezi (rkör). Csaknem minden népnél a győzelem kifejezésére szolgáló jelkép. A gondosan megformált szalagcsomó, szalagcsokor a virágzás, a kifejlődés jelképe. • A görög Dionüszosz-kultuszban szalagokkal díszítették a természet termékenységére és a nemzőerőre utaló thürszosz-botot (rthürszosz). A szalag diadémet, nyakéket, koronát is jelölhet. • A középkori lovagi kultúrában hölgye szalagot ajándékoz a lovagnak; a lovagi torna győztesére is szalagokat dobtak. Jelzi a bátor tettet és a győzelmet; övként, térdszalagként (mint kitüntetés) szolgálhat; díszíthet ruhákat, ajándékokat. Színe árnyalhatja, módosíthatja jelentését (rszínek). röv, rcsomó, rkoszorú [P. I.]
szalamandra: Gyík formájú kétéltű, amelynek bőrmirigyei mérgező, keserű ízű váladékot termelnek. Elnevezése keleti eredetű; az arab-perzsa samandra jelentése ’mérgező’. A legenda szerint, aki a testét az állat



vérével bekeni, azt nem fogja a rtűz. Antik szerzők (Arisztotelész, Plinius) szerint a mirigyei által termelt nedv (amely megmérgezi a madarakat, az emlősöket, a vizeket, a gyümölcsfákat), ill. teste hidegsége miatt nem ég el a tűzben, sőt el is oltja azt. • A Talmud szerint mesebeli állat; hét nap, hét éjjel égő tűzből keletkezik. • A kereszténységben is a tűzzel szembeni vélt ellenállása határozza meg értelmezését; a tisztítótűzben el nem égő léleknek és az állhatatosságnak a jelképe (rPurgatórium). A Physiologus, hivatkozva Iz 43,2-re („Ha tűzön kell átmenned, nem égsz meg, és a láng nem perzsel meg téged”), kapcsolatba hozza a Dán 3,16–27-ben leírt három ifjúval, akik hitük erejével menekültek meg a tüzes kemencéből. Azon elképzelés alapján, hogy a szalamandra a jó tüzet szítja, és csak a rosszat oltja el, a középkori bestiáriumok szerzői, a Lk 12,49-re hivatkozva („Azért jöttem, hogy tüzet gyújtsak a földön”) rJézus Krisztus szimbólumának tartják. Ugyanezért attribútuma Justitiának is (pl. 1220 k., Párizs, Notre-Damekatedrális, Utolsó ítélet-kapu). A középkorban a szüzesség szimbóluma (egy ókori eredetű elképzelés szerint a szalamandra ivartalan). Tűzzel való kapcsolata és mérgező mivolta miatt Sátán-jelképként is értelmezték (Sevillai Szt. Izidor). Justus van Ghent Keresztrefeszítés c. triptychonján az Úr által küldött tüzes érckígyó (Szám 21,9), és az Izráel fiait megmaró kígyók is (Szám 21,6) szalamandra formájúak (1460–1464, Gent, Szt. Bavo). Dürer Lovag, Halál és az Ördög c. rézmetszetén (1513) a lovag (valószínűleg Savonarola) máglyahalálára utal (rmáglya). Hieronymus Bosch A Gyönyörök kertje c. triptychonjának Édenkert-táblaképén az Élet kútja körüli vízből egy háromfejű szalamandra mászik ki, amely a tűz elemének képviselőjeként szoláris jellegű, s az életre, az újjászületésre utal (1503–1504 k., Madrid, Prado). • Az alkímiai hagyomány is a tűzzel hozza kapcsolatba, Paracelsus a tűz elemi anyagát róla nevezi el. • A heraldikában a veszélyekkel szembeni immunitás emblémája. Francesco di Giorgio érméjén (XV. sz. vége) a lángoktól körülvett szalamandra a reménytelen szerelem emblémája (felirata: „őt mulattatja, engem kínoz a tűz”).



Szalamandrát ábrázoló embléma: „Nutrior et extinguo” (Táplálom és
kioltom) (Jacobus de Boschius: Symbolographia sive de Arte symbolica, Augsburg–Dillingen, 1702).
• Balassinál is hasonló értelemben szerepel; szerelme lehet hozzá jó vagy kegyetlen: Cupidónak való könyörgés, okul elől hozván az salamandra példáját, azaz, hogy vagy leszen ő hozzá jó valaha vagy sem, de mint az salamandra tűz kívül, ő sem élhet soha az Julia szerelme nélkül. E. T. A.
Hoffmann Az arany virágcserép c. művében a pozitív értékek szimbóluma. rgyík [Eö. A.]
szamár: A lófélék családjába tartozó, kisebb termetű, hosszú fülű, málházásra, igavonásra használt háziállat a termékenység, a béke, az alázat és a szegénység jelképe. • A sumer költészetben a szamárcsődör a férfiasság kifejezőjeként szerepel (Sulgi magasztaló éneke önmagáról, 16–18).
Negatív erőként a sötétség, az ostobaság, a csökönyösség, a bujaság, az ösztönember megtestesítője. Hátasállatként szerepét sokszor az határozza meg, hogy ki utazik rajta. • Az indiai mitológiában a halálistenségek hordozója, például Káli istennőé (ranyaistennő). Dhénuka démon, akit Krisna ölt meg, szamár alakban jelent meg. • Kínában fehér szamár szállítja a taoista halhatatlanokat (rtao). • Az ősi egyiptomi hit szerint az alvilág kapuját szamárfejű démonok őrzik. Az Oziriszt meggyilkoló rSzéth állata; gyakran ábrázolják magát az istent is szamárfejjel. A trombita szamárordításra emlékeztető hangja miatt tiltott hangszer volt Egyiptomban, mivel Széthre, a pusztító, gonosz istenségre utal. rHórusz évenkénti, Széth felett aratott győzelmét szamáráldozattal ünnepelték. Két



szamár tartja az ahet hieroglifát, amely a nyári napfordulót jelképezi: Széth csillaga, a Szaturnusz ilyenkor veszi át az uralmat. • A görög-római mitológiában Dionüszosz, ill. a kíséretéhez tartozó rSzilénosz/Silenus hátasa. Priaposzt, a termékenység fallikus istenét szamáralakban is tisztelték, áldozati állatai közé tartozott a szamár (rfallosz). A szamár misztérium-hordozó szerepe antik hagyományokban gyökerezik. Arisztophanész Békák c. komédiájában a Dionüszosszal az alvilág felé tartó rabszolga, Xanthiasz ezt mondja: „a szentségvivő szamár vagyok.” Oknosz mítoszában is pusztító elvként szerepel: az alvilágban kötelet fonó Oknosz munkájának eredményét szamara minduntalan felfalja (rkötél). Apollón, Midasz frígiai király érzéki csábításokra hajló füle helyére – amiért Pán sípjátékát többre becsülte az ő hangszerének hangjánál – szamárfület varázsolt (Ovid. Met., XI. 161–179). Rómában Venus szent állataként tisztelték. Apuleius Az aranyszamár c. regényének hőse, a túlbuzgó testi vágyaiért és a boszorkányság iránti kíváncsiságáért szamár alakban vezeklő Lucius, csak rÍzisz temploma előtt, Ízisz rózsakoszorúját elfogyasztva változhat vissza (rrózsa). Lucius kilépése a szamárbőrből lelki feltámadást, szellemi, vallásos rajongásban való újjászületést jelent. • A zsidó és keresztény hagyományban a bírák, a királyok és a próféták szent állata. Bileam (Bálám) szamara (Szám 22,23) okosabb gazdájánál, hamarabb felismeri az Isten által útjukba állított angyalt. A Ter 49,11 („A szőlőtőhöz köti csikaját, és a szőlővesszőhöz a nőstény szamár fiát”) keresztény értelmezése az „Én vagyok a szőlőtő” (Jn 15,1) alapján, a nőstényszamarat a zsidósággal, a nemes venyigét Krisztussal, a szamár csikaját pedig az általa megszabadított pogánysággal azonosítja. A középkori művészetben csökönyössége miatt az rEklézsia és Zsinagóga ábrázolásain az utóbbit megszemélyesítő allegorikus alak állata.



Eklézsia és Zsinagóga a Megváltás fájánál (Biblia Pauperum, 1330 k., Bp., Szépm. Múz.).
A keresztény szimbolikában emellett a béke és az alázat jelképe. Krisztus életének számos epizódjában fontos szerepet kap. Krisztus születésének hagyományos ábrázolásain – „az ökör megismeri gazdáját, és a szamár urának jászolát” (Iz 1,3) –, ill. Pszeudo-Máté apokrif evangéliuma alapján a szamár az istállóban, az ökör társaságában jelenik meg. Az ökröt mint áldozati állatot Krisztus áldozatának szimbólumaként, a szamarat mint teherhordót pedig a világ bűneit magára vevő Krisztusként is értelmezték. Az Egyiptomba való menekülés ábrázolásain Mária szamárháton ül a gyermekkel, míg József gyalogszerrel kíséri őket. Zakariás jövendölését (amelyben a szamár a harci ménnel szemben a szelídség megtestesítője: Zak 9,9) Jézusra vonatkoztatták, aki egy „szamárnak csikaján” vonult be Jeruzsálembe. Fra Angelico Jézus élete c. táblakép-sorozatának Jézus születése, A Szent család menekülése Egyiptomba és a Bevonulás
Jeruzsálembe c. részein szerepel (1450 k., Firenze, Museo San Marco). • Az antik „bolondünnepek” vagy szaturnáliák középkori változatában a szent királyt vagy az őt helyettesítő bolondkirályt vivő szamarat vallásos tiszteletben részesítették, majd helyette a téli napfordulókor, „karácsonykor” fel is áldozták. Ezen karneváli szerepcsere nyomán örökölték a szamárfület sapkájukra a fordított világ képviselői, az udvari bolondok (rbohóc/bolond, rorgia/karnevál). • A reneszánsz hagyomány az antikvitás nyomán a szamárnak tulajdonítja a legnagyobb fallikus potenciát a bujaságot megtestesítő állatok közül. A testi, „állatias” szerelmi vágyat



jeleníti meg Titánia tündérkirálynőnek az elvarázsolt, szamárfejű Zuboly iránt fellobbanó szenvedélye Shakespeare-nél, a Szentivánéji álomban. A boszorkányok is ölthetnek szamár alakot a boszorkányszombaton. • Balzac A szamárbőr c. regényében a főhős kívánságai rendre teljesülnek, egészen addig, amíg a kívánságok bűnét viselő, minden óhajjal egyre zsugorodó szamárbőr el nem fogy, véget vetve ezzel az ő életének is. Ady A szamaras ember c. verse a keresztény felfogást követi: az áldozatos, alázatos, békés életre, Krisztusra utal: „Tán kerül / Ezután is szamaras ember / Másokért küzdő szerelemmel. / Hiszen úgy kell, kell a szamárság.” rállat/állatok [S. Cs.]
szamóca: reper/szamóca
számok: A kozmikus rendszer, az ideák és a világ törvényszerűségeinek absztrakt szimbólumai, hierarchikus szintek kifejezői. A misztikus rendszerek a fizikai világot harmonikus matematikai összefüggések megnyilvánulásaként értelmezik, s eszerint a világrendben a matematika alapelveinek engedelmeskedő racionális rend uralkodik. A világmodell térés időviszonyainak áttekinthetőségét, az emberi értelem által rendszerezett és rangsorolt összefüggések fogalmi kifejezését tette lehetővé a számok, mennyiségek jelképként való értelmezése és használata. A természeti környezet (rnégy évszak, négy égtáj stb.) és az asztrális rendszerek (az ókorban ismert rhét bolygó, a nappálya által kijelölt tizenkét állatövi csillagkép) különféle összefüggések és megfelelések tanainak képében jelentek meg a makro- és mikrokozmosz jellemzőinek és a kozmogóniai folyamatnak a leírásában. A mitikus osztályozási rendszerekben az egyes számokhoz fokozatosan kialakuló, kanonizált jelentéstartalom rendelődött, kultúránként azonos (pl. az regy mint minden szám fölött álló fogalom, a tökéletesség, az egység szimbóluma, a többi szám forrása; a rkettő mint e rend felbomlása) vagy olykor eltérő jelentéssel (pl. az röt, a rhat, a hét, a rnyolc különböző jelentései a nyugati és a keleti kultúrákban). • Az óind hagyományban is fontos jelentést hordoznak: „Lények létének lényegébe olvad / az Egy, a Kettő, Három eszközével, / s Énje mindent átható erejével” (Svétásvatara upanisad, 6). • Kínában pl. a Tao Te king
kozmogóniai elképzelésében jelenik meg a számok szimbolikája: „Az út szülte az egyet, / az egy a kettőt, / a kettő a hármat, / a három valamennyi létezőt” (42). A páratlan számokat a jangnak, a hím princípiumnak, míg a



páros számokat a jinnek, azaz a női princípiumnak feleltették meg. A kínai hagyományban az öt és a nyolc kiemelkedő jelentőségű szám (rtízezer). • A püthagoreus hagyomány számelmélete szerint a szám nem csupán mennyiségi kifejezés, hanem a fizikai dolgok reális lényege, amelyre a világ minden eleme visszavezethető. Számok határozzák meg a kozmosz rendjét. Zeneelméletük és harmóniatanuk is alapvetően matematikai jellegű: a hangok, a hangközök és a tökéletes arányok egyaránt számviszonyok összefüggéseivel írhatók le. A páratlan számokat tökéletesnek, határoltnak, aktívnak, hímneműnek, a páros számokat tökéletlennek, határtalannak, passzívnak, nőneműnek tekintették (rtíz). Iamblikhosz Püthagorasz élete c. művében így ír erről: „Az első az ő számára szám és viszony volt, ezek természete minden dolgot áthat. A szám és viszony fűzi össze a mindenséget harmonikusan, és rendezi el a megfelelő módon” (XII). Ez a szemlélet Platónnál is megjelenik: „Márpedig a léleknek az a legértékesebb része, amely bízik a mértékben és a számolásban” (Állam, X. 603a). A Timaioszban a „formák és számok által” kialakított világról értekezik (53b). • A keresztény művészet numerikus szimbólumai a bibliai és az antik hagyományból eredeztethetők. Elsősorban az egy, a rhárom, a hét és a rtizenkettő hordoz alapvető szakrális jelentéseket. • A zsidó Kabbala összetett számszimbolikát dolgozott ki, amelynek jelentésrétegeit a betűk számértékkel való összekapcsolása gazdagítja (rszefirá/szefirot, rtíz). • A középkori okkult gondolkodásban is jelen volt a számok tisztelete: „...az alkotó lelkében ugyanis számelvű volt a minta, amelytől a sok-sok elem származik, és az időrend, a csillagok mozgása és az ég forgása, a mindenség létével egyetemben, mind-mind számkapcsolatokon alapul. [...] Minden tehát, ami létezik és keletkezik, meghatározott számokon alapul, s tőlük kapja erejét” (Agrippa von Nettesheim: Titkos bölcselet, II. 2). • József Attila A számokról c. versében az ember szimbólumaként szerepelnek. Hamvas Béla a számok ősi kultúrákban, az ún. archaikus szintézisekben betöltött szerepét ekképpen összegzi: „A szám a rend, az érték alapja; a szám minden törvény végső értelme” (Scientia Sacra). Umberto Eco A Foucault-inga c. regényében a „mágikus számok”, csakúgy, mint az „ősminták” eredete az emberi test: „Vedd az egész testet és számolj össze mindent, ami kiáll a törzsből... [...] így kerestek ők évezredekig valami rejtett üzenetet, pedig ott volt minden az orruk előtt, pedig csak bele kellett volna nézniük a tükörbe.” rbetű/írásjel, rzene [Ú. E.]



Szarapisz: rOzirisz/Szarapisz
szárny: A könnyedség, az akarat, a szabadság és a szellemi szubsztancia szimbóluma; istenségek, emberfeletti lények attribútuma. • A samanizmusban a rsámán/táltos égi utazására utal: „fehér felhőkbe törve / sebesen suhanva szállj / szárnyaid széttárva szállj” (Sámándob avatása, altaji teleut sámán/kám éneke). • Az ókori keleti kultúrákban elterjedt szárnyas napkorong-ábrázolás mint a legfelsőbb égi hatalom jele Egyiptomban, Babilonban és Perzsiában egyaránt fellelhető. Az asszír, majd perzsa paloták jellegzetes szobrászati elemei a kapuőrző, keveréklényként ábrázolt szárnyas démonok (pl. a perszepoliszi palota kapuzatának szárnyas bikaalakjai, Kr. e. 518–460). Az istenségek védelmező erejére is utal (rÍzisz szárnyas karjai a harmadik aranyozott kápolna bal, belső ajtószárnyán, Tutanhamon fáraó sírlelete, Kr. e. XIV. sz., Kairó, Egyiptomi Múzeum). • A görög-római mitológiában rHermész/Mercurius, az istenek követe visel saruján, kalapján és varázsbotján, a caduceuson szárnyakat (rcaduceus). rErósz/Amor/Cupido, a mindenek felett uralkodó szerelmi vágy (Caravaggio: A diadalmas Amor, 1603, Berlin, Staatliche Museen), kedvese, rPszükhé/Psyche, a lélek, rKhronosz, az idő, Niké/Victoria, a győzelem istennője és Irisz, az istenek küldötte szintén szárnyas lény.
Niké (Mürna, Kr. e. II. sz. második fele, Bp., Szépm. Múz.).
A transzcendens erőn túl az égiek gondoskodását is jelképezi. Tükhéről, a halandók végzetéről írja egy ismeretlen hellenisztikus költő: „Az esendő testü erőtlent gyakran betakarja a szárnyad” (Himnusz Tükhéhez)



(rTükhé/Fortuna). A hírnévre is utalhat: „Szárnyakat adtam, kedvesem, én néked [...] holtadban sem vész el a híred, az emberek őrzik / nem múló örökön fennmaradó nevedet!” (Theognisz: Szárnyakat adtam...). A költői ihletet adó rPégaszosz/Pegasus ló is szárnyas. rDaidalosz és Ikarosz/Daedalus és Icarus története a szárnyakkal felruházott, istenülni vágyó ember bukását fejezi ki. Platónnál az ég és föld közötti közvetítés jele, az isteni jelleg szimbóluma: „A szárny természetes ereje a súlyosat is a magasba emeli, oda, ahol az istenek nemzetsége lakozik: mert a testszerű dolgok közül a szárny az, aminek a legtöbb része van az isteniben” (Phaidrosz, 246d). • A távol-keleti kultúrákban is az emberfeletti hatalom jele, a taoizmusban pl. a halhatatlanság elérését bizonyítja: „Egy szárnyas embert látok a tetőn” (Li Taj-po: Hat vers a tajsani kirándulásról, 2). A denevért többek között szárnya miatt tartották halhatatlanság-jelképnek (rdenevér). • A Bibliában az Úr mindenható mennyei hatalmát és irgalmasságát jelzi: „Az ember menedéket talál szárnyad árnyékában” (Zsolt 36,8). Az Úr trónját őrző kerubokat, szeráfokat, angyalokat szárnnyal ábrázolták; Salamon templomát is szárnyas kerub-ábrázolások díszítették (1Kir 6,10) (rangyal). Az Ezekiel látomásában megjelenő (az asszír kapuőrző démonokkal rokonítható) négy szárnyas lény az Úr dicsőségét hirdeti (Ez 1,6). A Jelenések könyvében szintén ezek a szárnyas lények tűnnek föl (Jel 4,7–8). A keresztény művészetben a négy evangélista szimbolikus ábrázolása erre a leírásra vezethető vissza, ezért jelenik meg az evangélisták jelképes ábrázolásain a szárny mint attribútum (rállat/állatok). Szt. Ambrus Esti imájában az isteni szeretet, védelem szimbóluma: „hatalmas Háromegy, vedd szárnyad alá, aki kér.” A Sátánt és az ördögöket denevérszárnyakkal ábrázolták (Giotto: Az ördögök kiűzése Arezzóból, 1297–1299 k., Assisi, Basilica di San Francesco, felső templom). • Danténál a szárnyas lovon szálló Múzsától eredő ihletre, szellemi emelkedettségre utal: „...szárnyat / adsz a lángésznek s halhatatlan éltet” (Ist. Színj., Paradicsom, XVIII. 82–83). Raffaello a vatikáni Segnaturaterem Parnasszus-freskóján a Költészetet allegorizáló nőalakot szárnyakkal festette meg (1510– 1511). • Az európai néphit légies tündéreit ésmanóit pillangó- vagy szitakötőszárnyakkal ábrázolták (rmanó/kobold, rtündérek/Tündérország). Berzsenyi A’ Közelítő Tél c. versében az idő haladtát jelzi: „Oh, a’ szárnyas idő hirtelen elrepűl, / ’S minden míve tünő szárnya körűl lebeg!” Csokonainál a ’hírnév’ jelentés bukkan föl: „Jer! magunknak fűzzünk szárnyakat, [...] a’ hír fel vévén szárnyára, / Viszi a’



világ négy sarkára” (Serkentése a’ Múzsának). Petőfi Jövendölés c.
versében az álombéli látomás, a „Szárnyim növének” szintén a hírnévre utal. Míg a szárnyalás a költői és emberi kiteljesedés, a szabadság és a boldogság szimbóluma: „Mégis csak száll új szárnyakon a dal” (Ady: Góg és Magóg fia); addig a tört szárny a kiszolgáltatottság, a méltatlan sors jele: „Óh, ez a magyar Puszta, / Szárnyaimat már hányszor / Sározta, verte, húzta” (Ady: Korán jöttem ide). Ugyanez a jelentés Arany János Epilógus; Tompa Mihály A rab gólya; Baudelaire Az albatrosz c. versében is megjelenik. Radnóti költészetében a védelmező erő jelképeként szerepel: „Nagy szárnyadat borítsd ránk virrasztó éji felleg” (Nem tudhatom...). Kondor Béla festészetében a szárnyalás az ember vágyait, a zuhanás a kudarcait fejezi ki (Az űrrepülés géniusza; Bukás [Szent Antal
megkísértése], 1966, Bp., MNG). Pilinszky Egyenes labirintus c. versében a „nyitott szárnyú emelkedő zuhanás” a lélek végső útja, a „visszaröpülés”. rmadár, rtoll [Ú. E.]
szarv: Mint fallikus jelkép, a hatalom és az erő kifejezője. ’Bőség’ és ’női termékenység’ jelentésben az ranyaistennő-ábrázolásokon szerepel ivókürtként. Számos természeti népnél, pl. az észak-amerikai indián törzseknél és a szibériai sámánoknál az aganccsal, szarvval díszített fejdísz az erő, a természetfeletti, a szellemi hatalom jele. • Számos mezopotámiai isten attribútuma: Assur és Bél visel szarvakat, utóbbit bikafejjel is megjelenítették. • Lunáris jel; alakja révén az újholddal is összefüggésbe hozták, ebben az értelemben a ciklikus női termékenység jele (rHold). Egyiptomban, pl. a rtehén alakjában megjelenő Hathor és rÍzisz fején látható tehénszarvakkal közrefogott napkorong az éltető erőt, a termékenységet jelképezte. • A keltáknál Cernunnos, a szarvakkal ábrázolt isten az állatok ura, a természet rendjének őrzője (rszarvas). A kelta és germán népek szarvakkal díszített harci sisakjai az uralkodói fejdíszekhez hasonlóan a fensőbbség, a dicsőség kifejezői.



Kelta harci sisak (Kr. e. 400–100, London, British Museum).
• A görög-római mitológiában a természeti istenségek, rPán/Faunus, rSzilénosz/Silenus és a rszatüroszok/faunusok viselnek szarvat, amely fallikus vonásaikra utal. A Zeuszt tápláló Amaltheia kecske szarva, a rbőségszaru rPlutosz attribútuma. Artemisz szent állata a szarvas, ezért az istennőt agancskoronával is ábrázolták. A szarv letörése viszont a hatalomtól való megfosztást fejezi ki, pl. Héraklész Akhelóosz folyamisten legyőzésekor letöri az isten szarvát, ahogyan a trófea is a legyőzés jele. • A Bibliában a szarvak felemelése a győzelemre, letörése a vereségre utal: „Legyőzte a kost és letörte mind a két szarvát” (Dán 8,7). A szarv viselése a kevélység, fennhéjázás kifejezője is: „A bűnösök szarvát letördelem” (Zsolt 75,11). A liturgiában is fontos szerepet kapott a kosszarv, belőle készült a rsófár, valamint a királyok felkenésekor használt olajosszaru (1Sám 16,13). Az roltár négy sarkának kiszögelléseit az oltár „szarvainak” nevezték (Kiv 27,2) (rolaj).



Mageddói áldozati oltár (Kr. e. X. sz.).
• Az isteni hatalom oltalmazó, védelmező aspektusát jelképező oltárszarvak a tipológiai szimbolizmus értelmezésében Krisztus univerzális hatalmát szimbolizálják, amellyel a világ négy égtájáról érkezőket gyűjti maga köré. A kereszténységben a két szarv az Ó- és Újszövetség ereje, amellyel a pogány ellenséget legyőzi. A szarvakkal ábrázolt rbárány a győzedelmes Krisztus jelképe, az apokaliptikus Bárány hét szarva Isten hét szellemét szimbolizálja (Jel 5,6). A szarv a durvaság, a kegyetlenség kifejezője is lehet, a középkortól kezdve szarvakkal ábrázolták a Sátánt és az ördögöket (rördögök/démonok). Az a XII. sz.-tól elterjedő ábrázolási mód, amely Mózest szarvakkal jeleníti meg (legismertebb példája Michelangelo Mózesszobra, 1515 k.), fordítási tévedésre vezethető vissza: a héber kárán ’ragyog’ szó helyett a keren ’szarv’ szó került át a Vulgatába (az istenlátás után rMózes nem szarvakkal a fején, hanem ragyogó arccal jelent meg: Kiv 34,29–35). • Giordano Bruno a szarv szimbolikáját A diadalmas állat kiűzése c. művének III. dialógusában a következőképpen fejti ki: „...a nagy uralkodók, ha ki akarják fejezni mindenki számára érthető módon hatalmukat és isten adta elsőségüket a többiek felett, nem tesznek mást, mint koronát illesztenek fejükre, ami lényegében nem más, mint a fejet körbevevő sok kis szarvacska, id est fölszarvazzák a fejet. [...] Mindebből világosan kitűnik, hogy a szarv testesíti meg a kiválóságot és hatalmat.” A felszarvazás a megcsalt férj szégyenét is jelzi; Shakespeare A windsori víg nők c. vígjátékában a csábító Falstaff válik „fölszarvazott gazember”-ré. • Babits az ószövetségi jelentés nyomán a gőg jeleként említi: „magányos gőgöm szarvait letörted” (Jónás könyve). rbika, regyszarvú, rkecskebak, rkos [Ú. E.]
szarvas: Az agancsát minden télen elveszítő, majd tavasszal újranövesztő szarvas a ciklikus megújulás, a termékenység, az újjászületés, a Nap szimbóluma. Számos néphitben – szétágazó szarvai révén – az életfa, ill. világfa kapcsolódik hozzá. • A germán és a kelta mitológiában szintén a Nap- és fényszimbolikával, ill. a ciklikus regenerációval kapcsolódik össze a bőség, a termékenység, a tavaszvárás rítusaiban. Skandináv sziklarajzokon a napisten kocsiját szarvasok húzzák. A kelták és gallok szarvasistene, Cernunnos, agancsokat visel az ábrázolásokon.



Cernunnos a gundestrupi kultikus üstön (Kr. e. I. sz., Koppenhága, Nationalmuseet).
• Az eurázsiai nomád népek szintén a fénnyel, a Nappal azonosították; díszítőművészetük jellegzetes eleme.
Szarvas alakú pajzsdísz (Kr. e. VI. sz., Bp., MNM).
• A sámán-fejdísz gyakori eleme a szarvasagancs. Az ázsiai nomádok rcsodaszarvas-mítosza a magyarság mondavilágában, kulturális hagyományában is megjelenik. • A buddhizmusban a majom és a tigris mellett az ún. Három Esztelen Teremtmény egyike, a szerelmi epekedés jelképe. Kínában Sou-hszing, a halhatatlanság és a hosszú élet istenének hátasállata. • A görög-római mitológiában rArtemisz/Diana szent állata; gyakran ábrázolják az istennőt szarvas társaságában (pl. az ún. Versailles-i Diana c. római kori márványszobron [1545–1550], vagy a Jean Goujonnak tulajdonított, Diana és a szarvas c. késő reneszánsz szoborcsoporton [Párizs, Louvre]). A mítosz szerint a vadászat istennője forrásvizet hintett az őt mezítelenül megpillantó Aktaión fejére, s ezzel szarvassá változtatta. Phoibosz Apollónnak is szent állata, mivel agancsai a fényre, a napsugarakra utalnak. Héraklész harmadik hőstette a kerüneiai aranyszarvú



szarvas elfogásának története. Erató múzsa mellett állva a szerelmi líra szimbóluma is lehet. Aphrodité és Adónisz párosa mellett erotikus jelkép; ebben az értelemben szerepel Shakespeare Vénusz és Adónisz c. elbeszélő költeményében is: „Leszek vadaskert, legyél szarvasom.” Szarvaspár látható Tiziano Vénusz Amorral és orgonistával c. képének hátterében (1545 k., Madrid, Prado). • Az Ószövetségben a – Balassi által is feldolgozott – 42. zsoltár forrásvízre szomjazó szarvasa a hívő lélek istenkeresésének jelképe. Ebben az értelemben ír róla Szt. Ágoston is. De a vízzel való kapcsolata révén a keresztelésre is utalhat; gyakran szerepel keresztelőkápolnák díszítésén. Az Én 2,9 a vőlegényt a „fiatal szarvas”-hoz hasonlítja. • A keresztény szimbolikában minden évben újranövő agancskoronája miatt feltámadás- és Krisztus-jelkép. A Physiologus ismerteti azt az ókori hiedelmet, melyszerint a kígyókat búvóhelyeikről kiszippantja, majd eltapossa. Ha meg is eszi őket, mérgüktől az Élet forrásának vizével megtisztulhat. Egy középkori bestiárium is leírja, hogy a szarvas, ha hüllőket eszik, megfiatalodik, ahogyan Krisztus megújítja a világot a Sátán eltaposásával. A mozaikművészetben a szarvasok és a bárányok mint megváltásra áhítozó lelkek a paradicsomi négy folyó forrása felé mennek, amelynek dombján kereszt vagy a Megváltó Bárány áll (Szarvasok az élet kútjánál, mozaik, Róma, Basilica di S. Giovanni in Laterano) (rbárány/juh, rforrás). A szentek legendáiban, pl. Szt. Hubertus és Szt. Euszták történetében egy agancsai között sugárzó feszületet viselő szarvas szerepel (Dürer: Paumgartner-oltár, 1504, München, Alte Pinakothek). Szt. Egyed legendájában egy agancsai között keresztet viselő, a szentnek táplálékot hozó szarvas jelenik meg (Kolozsvári Tamás: Szent Egyed halála, 1427, Esztergom, Ker. Múz.). A reneszánsz ikonográfiában az érzékek közül a Hallást, a vérmérsékletek közül a Melankolikust jelenti. Melankóliára utal a Dürer Ádám és Éva c. metszetén (1504) látható jávorszarvas is. • József Attila Bánat c. verse a szarvas és a farkas ellentétpárjában a lélek békés szelídségét és kényszerű agresszivitását állítja szembe. regyszarvú, rszarv [S. Cs.]
Szaturnusz bolygó: A Naprendszer hatodik bolygója. A hellenizmus kori asztrológiai modellben a Földet koncentrikusan övező ún. hét bolygó
szférájában a középponttól számított hetedik bolygó. Jele: . • A mezopotámiai, ún. káldeus asztrológiában az igazság és a jog bolygója. A Nap termékenyítő szerepével hozták összefüggésbe, úgy vélték, hogy az



uralkodókra és a természet rendjére, az évszakok egymásutániságára hat kedvezően. • A zsidó hagyományban a zsidók csillaga. Egyes elképzelések szerint a Jupiter bolygóval való együttállása alkotta a „betlehemi csillagot” Jézus születésekor. • Az antikvitásban az olümposzi istennemzedék előtti főisten, rKronosz/Saturnus égi megnyilvánulásaként értelmezték. Lassú keringési ideje miatt az öregség szimbóluma, s mivel az ókorban ismert bolygók közül a legkülső volt, az állócsillagok egét elválasztó határ oltalmazójának tekintették. Pozitív értelemben állhatatosságot, tudást, lemondást, negatív értelemben szerencsétlenséget és erőtlenséget jelentett. • Különösen a középkortól kezdve tekintették ellenséges, kártékony hatásúnak, a „jótékony” rJupiter bolygó ellenképének. Eszerint uralma alatt járványok törhetnek ki; a pesszimizmus, a korlátozottság, a gátlás, a melankólia bolygója. Ikonográfiája összefonódott a rKhronosz- (Időatya-), ill. a Kronosz/Saturnus-ábrázolásokéval; gyakran jelenítik meg csontvázként, falábú vagy mankóra támaszkodó aggastyánként, a földművelésre és a pusztításra egyaránt használható sarlóval vagy kaszával az egyik, homokórával a másik kezében.
Saturnus (Csízió, Kolozsvár, 1592, Bp., MTA, Kézirattár).



• Színe a fekete, féme az rólom, drágaköve a türkiz, napja a szombat, állása északi, életkora az öregkor, növénye pl. a borostyán vagy a zsurló. Az állatövi jegyek közül a Bak és a Vízöntő uralkodó bolygója. Eleme a föld, temperamentuma a melankolikus. Az emberi szervezetben a csontrendszer és a bőr áll a hatása alatt. • Az újabb asztrológiai művek az aszkézis és a szellemi világosság erényeit tulajdonítják a bolygónak. • Verlaine Szaturnuszi költemények c. kötetének bevezető versében – hagyományos értelemben – a „rossz Befolyás” bolygója: „A szaturnuszi jel akiken fölragyog, [...] őnekik, mivel ős varázskönyvek megírták, / a balszerencse és a düh jórésze jut. / Képzelgésük pedig tépődő s tébolyult, / rajtuk hatalma nincs az Elme erejének” (A régmúlt bölcsei tudták...). rcsillag/bolygó [Ú. E.]
szatüroszok/faunusok: A szatüroszok a görög mitológia fallikus természetdémonai; erdők, mezők lakói. A kentaurokhoz hasonlóan az ösztönvilág megszemélyesítői, s ennek megfelelően állati külső kecskeláb, lópata, farok, szőrös test, durva arc, hegyes, szőrös fül – jellemzi őket. Alakjuk a rkecskebak fallikus jelentését is hordozza. Némely forrás szerint a rnimfák fiai, másutt Hermész gyermekei, Pánhoz, a szintén kecskelábú pásztoristenhez hasonlóan (rPán/Faunus). Egyik képviselőjük, a sípon játszó Marszüász és az őt zenei versenyben játékával legyőző, majd megnyúzással büntető Apollón története a művészet fensőbbségét hirdeti a szatürosz képviselte alacsonyabb rendű mesterség felett (Ovid. Met., VI. 382–400) (rfuvola/furulya/síp).
Exekiasz: Szatírok (amfora részlete, Kr. e. 530 k., Bp., Szépm. Múz.).



A Dionüszoszhoz, a rbor istenéhez kapcsolódó szatüroszok közül hármat nevez meg a hagyomány: Akratosz a vegyítetlen tiszta bor, Ampelosz a szőlőtőke, Kómosz pedig az ittasság megtestesítője. Szilénoszt, Dionüszosz (rDionüszosz-Bakkhosz/Liber-Bacchus) bölcs nevelőjét a szatüroszok atyjának tekintik (rSzilénosz/Silenus). • A hellenisztikus korban a szatüroszok – öntudatlan részegekként – a torz vonások, csintalan fiúkként pedig az érzékiség kifejezői. • Rómában Faunus erdei isten fiaival, a faunusokkal azonosították a szatüroszokat (Ovid. Met., VI. 392). LiberBacchus kísérőiként a szőlőhegyek csőszei, a borkeverés démonai, a mámor okozta kicsapongás megtestesítői (Ovid. Fasti, III. 737). • A középkorban az rördögök/démonok ábrázolásain tűnik fel a szatüroszokhoz fűződő ókori ikonográfiai hagyomány. A reneszánsz és a barokk mitológiai témájú festészetében a zabolátlan nemiség, az állatias durvaság megszemélyesítői (Tiziano: Bakkhosz és Ariadné, 1518, London, National Gallery; Rubens: Nimfákra támadó szatírok, 1636–1640, Madrid, Prado; Nicolas Poussin: Bacchanália egy Pán-herma előtt, 1631 k., London, National Gallery). • Nietzschénél a szatír a dionüszoszi szférához tartozik; ő az ember ősképe, a természet titkait kifejező isteni lény, akinek ellentéte a kultúrember (A
tragédia születése vagy görögség és pesszimizmus). Ady költészetében a faunmez és a szatírarc az apollóni tisztaság elfedője, negatív álarc (Az utolsó mosoly; Vén faun üzenete); ugyanakkor erotikus jelentésben is szerepel: „Asszony ölébe ha lehajtom / Nagy, szomorú szatir-fejem” (Ha fejem lehajtom). [Ú. E.]
száz: A tízhez hasonlóan az egység, az egész, az egy csoporton belüli egymáshoz tartozás jelképe. Khthonikus lényekhez társulva a pusztító, félelmetes erő megjelenítője is lehet. A görög mitológia százkarú óriásai, Gaia (rGaia/Tellus) és Uranosz (rUranosz/Uranus) gyermekei (a Hekatonkheirek: Briareósz, Kottosz és Güész), valamint a magyar népmesék százkarú óriása a Föld mélyéből felszakadó, ősi, megzabolázhatatlan erők megtestesítői. • A Kabbala a százat kofhoz, a héber ábécé tizenkilencedik betűjéhez rendeli (1+9=10, és mivel a 19 két helyi értékű, a valós számérték a kapott érték tízszerese, azaz száz). Ha a jod, a rtíz, álefnek, az Egynek mint minden létezés elvont elvének a kinyilatkoztatott világba való kivetülése, akkor a kof, a száz, a mozgató elv kozmikus szintre való emelkedése. A száz a befejezettség, egy bevégzett kozmikus ciklus. • Dante Isteni Színjátékának felépítése ezt az



univerzumszerkezetet képezi le. Az 1+3×33=100 ének az Isten által teremtett világ teljességét és a teremtés szentségét fejezi ki. Balassi Bálint is valószínűleg ezt a kötetkompozíciós elvet követte (rhárom). Boccaccio Dekameronjának szerkezete is a százra épül: tíz napon át tíz-tíz, azaz összesen száz történet hangzik el. rszámok [V. E.]
szefirá/szefirot: A középkori zsidó kabbalisztikus hagyomány neoplatonikus eredetű alapeleme, amely az emanáció rtíz szféráját jeleníti meg. A teremtés isteni energiáját hordozza magában, a szellemi valóság szintjeit mutatja be. A Széfer Jecirá (’teremtés’ vagy ’megformálás könyve’) szerint a kozmosz az ősegyből származik (regy), s ebből áradt ki az emanációk során a tíz szefirá (tíz alapvető fénykör). E tíz alaperő grafikus ábrázolása a szefirot-fa vagy kabbalista fa (Zóhár). A tíz szefirá egyenlő a tíz fő számmal, amelyek a teremtés metafizikai elveit, magát a teremtést és Istent reprezentálják. A szefirot-fa az emberi archetípus, Adam Kadmon testével is helyettesíthető (rkozmikus ember). A szefirák megfeleltethetők Isten tíz alapvető megnyilvánulásának, tulajdonságának, az angyalok tíz rendjének, a papok tíz ujjának és a tízparancsolatnak. Slomo ben Mose Alkábec szerint a szefirák Isten lényegét fejezik ki. • Az első szefirá a Keter (’korona’), amely a héber ábécében az álefnek felel meg. A rejtőzködő világosságot, a koronát, az isteni akaratot, az első arcot szimbolizálja, s a testrészek közül a homlokkal hozható kapcsolatba. Az őseredeti űr jelképe. A második szefirá a Hochmá (’bölcsesség’). Betűjele a bét. Az első szefirából keletkezik; a bölcsességet, a Szellem kiáramlását, a huszonkét betűt és a világ teremtését, az isteni gondolatot jelképezi. A levegő első eleme, az éter, amely anyagi és anyagtalan összetevőre bomlik. Itt jelenik meg a valóságos lét kezdete és benne nyugszanak a jövendő ideáljai. Megfeleltethető az apának, az ember testrészei közül pedig a szemeknek, valamint az ős-Tórának. A harmadik szefirá a Biná (’megértés’). Száma a hármas, betűjele a gimel. A lélegzet párájából származó vízzel, a káosszal hozták összefüggésbe, a TOHU-val – amely a világot kígyóként veszi körül – és a BOHU-val, a titokzatos kövekkel, amelyekből a vizek fakadnak. A Hochmá rejtett rendje a Binában tárul fel. Emanáció által innen, ill. az itt keletkezett formákból sugárzik ki a hét alsó szefirá. Megfeleltethető az anyával, a testrészek közül pedig a szemgödörrel. Ide kell irányulnia az Istent dicsérő éjjeli hálaadás- és dicséret-imáknak. A második és harmadik szefirá (anya és apa) az



egyesülés mintaképei, és belőlük származik az alsó hat szefirá. Az első három az intelligencia szférája. A negyedik entitás a Heszed (’könyörület’, ’jóság’). Száma a négyes, betűjele a dalet. A Trón, az égi utak, a szeráfok és az angyalok megfelelője. Jelképe a kegyelemnek, Isten abszolút jóságának, a jó gyökerének, Isten jobb kezének, az emberi testrészek közül pedig a karoknak. Az ötödik szefirá a Gevurá (’erő’, ’hatalom’), amely az ötös számmal és a hé betűvel áll kapcsolatban. Az erő és a pecsét kifejezője, amellyel Isten lepecsételte a Magasságot. A szigort, az isteni igazságszolgáltatás eszközét, ugyanakkor a rossz gyökerét, Isten balját jelképezi. Az emberi testrészek közül a vállnak vagy a hátnak felel meg. A hatodik a Tiferet (’szépség’). A számok közül a hatos szám, a betűk közül a váv felel meg ennek az entitásnak. A Tiferet uralja a világ hat dimenzióját és az etikai rendet. A dicsőség trónusa, az a pecsét, amellyel Isten lepecsételte a Mélységet, valamint a Nap, a ragyogás, a harmónia szimbóluma. A két előző modalitás – a Heszed és a Gevurá – szintézise. Azonosítható a fiúval, a Királlyal, az írott Tórával és a testrészek közül a mellel. Ide kell fordulnia a hívőnek a mindennapi kenyérért imáival, mert itt van minden, ami az élethez kell. A hetedik szefirá a Necáh (’győzelem’), amelyhez a hetes szám és a sin betű tartozik. Ez a pecsét, amellyel Isten Keletet pecsételte le. A diadalt, az igazságot jelképezi. A testrészek közül az egyik csípő tartozik hozzá. A nyolcadik entitás a Hod (’ragyogás’). Száma a nyolc, betűje a hét. Az a pecsét, amellyel Isten lepecsételte a Nyugatot. A testrészek közül a Hodnak a másik csípő felel meg. A kilencedik entitás a Jeszod (’alap’). Száma a kilenc, betűje a tét. Dél pecsétje, a hímnemű princípium, a testrészek közül az egyik láb jele. A tizedik szefirá a Málchut (’királyság’), száma a tíz, betűje a jod. Isten királyságára és templomára utal, valamint a pecsétre, amellyel Isten Északot pecsételte le. A Málchut nőnemű princípium, amely magában foglalja az előző kilenc entitást, és uralja az Istenen kívüli világot. A nőiségnek, a Királynőnek és a tudás fájának felel meg. Azonos a szóbeli Tórával, a testrészek közül pedig a második lábbal. A szefirot-fa ábrázolása az egyes szefirák összefüggésrendszerét is jelzi.



Kabbala szefirot (az Aranykereszt Rend feljegyzéseiből, 1903, London, The Charles Walker Collection).
• A Keter–Hochmá–Biná hármasság az eszmék világát; a Heszed–GevuráTiferet hármasság a lélek szintjét; a Necáh–Hod–Jeszod hármasság pedig az anyagi régiót jelképezi, s a legalsó, a Málchut szefirá mindannyiuk közös bázisa. • Umberto Eco A Foucault-inga c. regényének rendező elve a szefirot: az egyes fejezetek a tíz szefirá címét viselik (rbetű/írásjel). [N. K.]
szegfű: Ritkasága és illata miatt a mágiában is felhasználták, apotropaikus hatást tulajdonítottak neki. Először a keresztes hadjáratot vezető francia király, IX. (Szt.) Lajos legendájában jelenik meg (XIII. sz.), eszerint a szegfűből készített gyógyszer meggyógyította katonáit. • Európában a XV. sz.-ban terjedt el. Nevét vagy közvetlenül a szegfűszegről kapta (pl. az olasz garofano), vagy a fűszer és a virág szög alakjáról (pl. a magyar szegfű). A francia oeillet név a rvirág nedvéből készített, szembetegség elleni gyógyszerrel kapcsolatos. (Itáliai reneszánsz kódexekben az egyik szegfűfajta neve: oculus Christi ’Krisztus szeme’.) Démonűző hatásúnak vélték; a portrékon gonosz szellemeket távol tartó amulettként jelenik meg (pl. Jan van Eyck: Szegfűs férfi, 1430-as évek eleje, Berlin, Staatliche Museen), különös gyakorisággal jegyesek, házaspárok ábrázolásain (Osztrák festő: V. László és jegyese, 1500 k., Bp., Szépm. Múz.). Ez utóbbiakon jelentése kettős: egyfelől távol tartja a gonosz szellemeket, másfelől a szeretetnek is szimbóluma; pl. XVI. sz.-i esküvőkön a menyasszony szegfűből font koszorút ajándékozott vőlegényének (Cranach eljegyzési portréi). • A keresztény szimbolikában a Krisztus és Szűz Mária



közti misztikus jegyesi kapcsolatra is utalhat. Eredeti halvány rózsaszín színe miatt Krisztus testével, konkrétan a megtestesüléssel hozzák kapcsolatba. A szegfű angol neve, a carnation, a latin carnatus (’megtestesült’) származéka. Emiatt gyakran jelenik meg az rAngyali üdvözlet ábrázolásain. A szöggel való kapcsolata miatt Passió-jelkép. Hugo van der Goes Pásztorok imádása-oltárán (1470 k., Firenze, Uffizi) a három vörös szegfű a Krisztus végtagjait átszúró szögekre utal, továbbá a Szentháromság isteni szeretetére. Az öt érzék allegorikus ábrázolásain a Szaglás attribútuma (pl. Hendrik Goltzius). • A francia forradalomban a királypártiak piros szegfűvel léptek a vérpadra. A virág később a szociáldemokraták május elsejei szimbóluma lett. rpiros/vörös [Eö. A.]
szekér/kocsi: Az istenek járműve; a Nap, az időjárás és az évszakok változását a szekér mozgásával hozták kapcsolatba. Az ókori közel-keleti kultúrák kétkerekű harci szekerei az isten-ábrázolásokon is megjelennek. • A perzsa mitológiában a mágusok szekerét húzó négy harci mén a négy elemet szimbolizálja; a lovakat e négy elem isteneinek szentelték. Anáhitának, a termékenység istennőjének szekerét négy fehér ló húzza, a szél, az eső, a felhő és a zápor megfelelői. • A buddhizmus két alapvető irányzatának jelképes elnevezése: „szekér”. A „kis szekér” (hinájána) a tan alaptételeit tartalmazza; csak kevesek üdvözülésének útja, csak a buddhizmus eredeti tanait követők férnek fel rá. A „nagy szekér” (mahájána) a tan kibővítése, a szélesebb néprétegek vallása. Szinkretikus elemeket is tartalmaz, hindu és helyi istenségek is szerepet kapnak benne, a jó cselekedetek üdvösséghez vezető útját hirdeti (rBuddha). • A hindu rtemplom egyik elnevezése: „istenek égi szekere” (pl. a kónáraki Szúrja[napisten-] templomot tizenkét rkerék veszi körül). Krisna szekere az ember testi mivoltát, a ló a spirituális erőt testesíti meg, a kocsihajtó Krisna pedig a szellemi szubsztancia és az intelligencia megtestesítője. A kocsi tengelye az axis mundinak, a világtengelynek felel meg, amely összeköti az eget és a földet, vagyis a két kereket, amelyek fordulatai a manifesztáció ciklusait biztosítják. A kultuszban isteni trónként szerepel, pl. nagy ünnepeken rVisnu képét szekéren viszik körbe. • A görögöknél és a rómaiaknál a napistenek járműve. Szekér szállítja Héliosz/Solt, ill. Szeléné/Lunát égi pályáján. A lovas szekér a háború isteneinek attribútuma, így Arész/Marsé; Kübelé oroszlánok vontatta szekeret hajt; Zeusz/Jupiter szekerét sasok, Aphrodité/Venusét galambok, Artemisz/Dianáét szarvasok, Héra/Junóét



pávák, Héphaisztosz/Vulcanusét kutyák, Dionüszosz/Liberét kecskék vagy leopárdok, Hadész/Plutónét fekete lovak húzzák (az rállat/állatok a szekérhajtók tulajdonságaira utalnak). Homérosznál találkozhatunk az első kocsiverseny-leírással (Il., XIII. ének), ahol a verseny, ill. a győzelem erőt, méltóságot jelöl. A delphoi Kocsihajtó bronzszobra (Kr. e. 470 k., Delphoi) egy az Apollón-szentélyben, kocsiversenyek emlékére felállított, eredetileg szekeret és lovakat is ábrázoló szoborcsoport eleme volt. A hadiszekerek díszes felvonulásokon is szerepeltek a hatalom, az uralkodói méltóság kifejezőjeként. A szárnyas fogat mint lélek-jelkép Parmenidésznél és Pindarosznál is megjelenik (rszárny). Platónnál a szekérhajtó az uralom, az ész, a szellem, az intelligencia megszemélyesítője, ő zabolázza meg a húzó állatok közül azt, amely az ember testi mivoltával kapcsolatos ösztönöket és szenvedélyeket jelenti, s a föld felé húz. A másik paripa szép és nemes. E szekér két kereke a föld és az ég (Phaidrosz, 246a). • A keltáknál és a germánoknál isteni trónként jelenik meg a szekér. A sírokba helyezett szekerek hitük szerint a holtak túlvilági útját szolgálták.
A trundholmi bronzkori sírban talált napszekér (Kr. e. X. sz., Koppenhága, Nemzeti Múzeum).



A Strettwegben feltárt bronzkori kultikus szekér.
• Az Ószövetségben a harci szekér Jahve hatalmára utal: „Mert lám, tűzben érkezik az Úr, harci szekere akár a forgószél” (Iz 66,15). A forgószél által égbe ragadó tüzes szekér Illés próféta történetében jelenik meg (2Kir 2,11).
Énoch – Jézus mennybemenetele – Illés szekere (Biblia Pauperum, 1330 k., Bp. Szépm. Múz.).
A Zakariás látomásában szereplő négy kocsi az Úr minden égtájra kiterjedő hatalmát jelzi (Zak 6,1–8). • Az ókeresztény szimbolikában Krisztus is megjelenik szekérhajtóként, irányítva híveit, akik „édes igájába” hajtották fejüket (riga). A szekér, amely elviszi a hívőket a mennyországba, az Egyház (Eklézsia). Két kereke a vágy és az akarat, ill. Dante szerint a jótékonyság és a bölcsesség. Ugyanakkor az Isteni Színjátékban – az egyház romlására utalva – a szekér átalakul a Jelenések könyvének szörnyetegévé (Purg., XXXII. 103–150) (rsas). Bosch A szénásszekér c. képe a bűn diadalát mutatja be (1500–1502, Madrid, Prado). • A tarot VII. lapja, a Diadalszekér, a jó és a rossz erőit hámba fogó harcost ábrázolja (rkártya). • A magyar költészetben Arany Vásárban c. versében a szekér a természetet és a gyerekkort idézi fel; az Epilógusban pedig a kevély fogat a gazdagok büszkeségére s értékeiknek felszínes, külsődleges voltára utal. Hasonlóképpen jelzi a gazdagság és a szegénység ellentétét Petőfi Hintón
és gyalog c. versében. Adynál a tüzes szekér (Az Úr Illésként elviszi mind..., Dalok tüzes szekerén) a kiválasztottság, a prófétai szerep kifejezője. A csillag-lovas szekérből c. versben az Úr a kocsihajtó, a hívők (lelkek) pedig



szekerének felvert pora. Az életútra is utalhat (Kocsi-út az éjszakában; Egy ócska konflisban). A kocsi halálba, túlvilágra vivő funkcióját a modern korban az autó veheti át (pl. Babits: A halál automobilon). rhajó/bárka [P. E.]
szél: A rlevegő mozgása leggyakrabban az életenergiát, a változékonyságot, a mulandóságot szimbolizálja. Aktív, férfias princípium. Lehet szelíd, langyos, simogató, de lehet félelmetes, fákat kidöntő, halált hozó. Olykor a Föld vagy egy kozmikus lény lélegzeteként értelmezik (rlehelet/lélegzet). • Egyiptomban úgy tartották, hogy a hűsítő nyugati szél Amon isten torkából tör elő, míg a veszélyes forró sivatagi szél eredetét Széthnek tulajdonították (rSzéth). Az élet szele Hathor istennő attribútuma. • A föníciai teremtésmítosz szerint az őskáoszt a szél termékenyítette meg. Az ősi perzsa hagyomány szerint a szél a kozmikus és a morális egyensúly szabályozója; rAhura Mazda a teremtés során a harmadikként alkotta meg. Iránban, valamint az iszlám kultúrában a világrend princípiumaként szerepel. Az iszlám hagyományban a megszámlálhatatlan szárnyú szél feladata, hogy magába zárja a vizeket, támasztékul szolgáljon nekik, s uralja őket. • Kínában a szelet (feng) a madarak királyaként tisztelték; feltehetőleg a rfőnix szimbolikájával is összefüggésben állt. A feng szó átvitt értelemben ’simogatás’-t, de ’jó hírnev’-et is jelent. A kínaiak nyolc szelet különböztetnek meg, amelyek tulajdonságaikban megfelelnek a Ji king (Változások könyve) nyolc trigrammájának, a kuáknak. A feng shui (a szél és a víz tudománya) az egyes épületek helyének és az épületek berendezésének kiválasztásánál játszik szerepet. A régi kínai esztétikai írásokban a művészi alkotás egyik alapelve a szél, amely a gondolat, az életerő lendületét jelképezi: „Mert a szél minden változás és alakulás ősforrása, s az érzelmek és az életerő összehangolója” (Liu Hszie: Az
irodalom szíve és faragott sárkányai). A kínai alkímiai analógia szerint a természet nagy laboratóriumában az égi szelek által fújtatott föld az átalakuló anyag (rfújtató). • A hindu mitológiában Váju, a szél, a kozmikus lehelet pusztít és megtisztít, közvetítő az ég és a föld között. • A Kalevalában Ilmatár, Ukkó égisten leánya az égből leereszkedve a széltől, a szél felkorbácsolta tengertől esik teherbe, s ez a teremtés kezdete (1. ének). • A hajós népeknél, pl. a mediterrán kultúrákban a szél szimbolikája árnyaltabb, hiszen a mindennapi megélhetés nagymértékben függött a szelek alakulásától. A szeleket istenségeknek tartották, akik a hajósok



szerencséjére vigyáznak, ezért áldozatokat mutattak be nekik. A görögöknél a szeleknek Aiolosz isten volt a gazdája, aki egy úszó szigeten, barlangban tartotta fogva őket (Hom. Od., X.). Négy fő szelet különböztettek meg (Ovid. Met., 52–68): az északi szél, Boreasz, öreg és gonosz; az enyhe nyugati szellő, Zephürosz, ifjú és szerencsét hozó; a déli szélhez, Notoszhoz és a keleti szélhez, Euroszhoz kevesebb megfigyelés és jellemzés kapcsolódott (mivel a hajózás szempontjából kisebb volt a jelentőségük). A rnégy szelet analógiába hozták az égtájakkal, az évszakokkal, az elemekkel és a temperamentumokkal. Athénban található a Szelek tornya, amelynek a négy fő- és négy mellék-égtájnak megfelelően – nyolc oldala van; a tetején elhelyezett tritónfigura a széljárásnak megfelelően lengette bronzpálcáját.
Georg Rehlender nyomán: Szelek tornya (metszet, XIX. sz.).
rHermész/Mercurius, az istenek követe eredetileg levegő- és szélistenség volt, attribútumai, a szárnyas kalap, a saru és a rcaduceus is erre utal. Az orphikus teremtésmítoszban a szél maszkulin ősprincípium, s a fekete szárnyú Éjt (Nüx) csábította el. Nászukból született Erósz Phanész, a világ teremtő princípiuma (Hom. Il., XIV. 261) (réjszaka, rErósz/Amor/Cupido). Talán ezzel magyarázható, hogy a görögök a vad, lerohanó szelet a szerelem metaforájaként használták („mint ahogyan lobogó villámokkal a thrák / északi szél söpört a vidéken / Küprisz is úgy tipor engem örökké” Ibükosz: Töredék a tavaszról). • A kelta druidáknak szeleket befolyásoló természetfölötti hatalmat tulajdonítottak; a mondák szerint, amikor a gaelek (az írek ősei) megérkeztek Írország partjaihoz, a druidák szele messze



röpítette őket a parttól. A legendás öreg varázsló, Merlin szelleme Skócia hegységeiben bolyong; a hagyomány szerint a zúgó szélre hasonlító kiáltásait még ma is hallani. • A sámánoknak szintén vihart befolyásoló erőt tulajdonítottak (rsámán/táltos). • A szél szimbolikája a Bibliában többrétű. A héber ruáh (’szél’) szót „szellem”-ként, „lélek”-ként értelmezik. A ruáh a világ isteni princípiuma, amely az örökké létező világok felett lebeg. A szél, a fuvallat a mulandóságra, az ember Isten melletti eltörpülésére is utal. Isten haragját is jelképezheti: „...kitör az Úr haragjának vihara; pusztító szélvihar zúdul a gonoszok fejére” (Jer 23,19). Az Újtestamentumban a szél a Szentlélek jelképe, de pusztító erőt is képviselhet (Jel 7,1–3). • A nyugati kultúra átvette az antik szél-megszemélyesítéseket: a képzőművészetben egész- vagy félalakos formában jelenítették meg őket, amint kagylókürtöt fújnak. Később csupán levegőt fújó fejeket ábrázoltak (pl. széljárásokat is jelölő térképek; Giovanni da Bologna: Mercurius, 1564, Firenze, Museo Nazionale). Botticelli Vénusz születése (1482, Firenze, Uffizi) és Tavasz (Primavera) c. képein (1477–1478, Firenze, Uffizi) rFlora virágistennő szerelmesét, Zephüroszt, a nyugati szelet teljes alakban jelenítette meg. • Janus Pannonius A szelek versenye c. költeményében az antik hagyományoknak megfelelően jellemzi a négy fő szelet: ők az „ősi harag”, a „vad indulat”, a „vad ösztön” megszemélyesítői. Végül Aeolus, a szelek királya „Boreasnak, a szittyának nyujtotta a pálmát”, s a vad északi szél diadala egyben az itáliaiak számára északi költő, a magyar Janus dicsősége. Goethénél a világban ható éltető erő szimbóluma, s hiánya maga a halál mozdulatlansága: „Semmi nyoma semmi szélnek, / Csönd, halálos rémület!” (Szélcsend a tengeren). • A romantika irodalmában a természet állapota mindig a hős, ill. a költői én lelkiállapotát tükrözi, s a szél fontos motívumként jelenik meg számos műben. Shelley Óda a nyugati szélhez c. versében a „vad szellem! szálló, élő mozgalom” a szabad egyéniség, a költői lét és az inspiráció jelképe. Emily Bronte Üvöltő szelek c. regényében a természet vad, ösztönös erejét kifejező szél az emberi szenvedély szabad, olykor pusztító áramlásával áll párhuzamban. A szél egyben az isteni kinyilatkoztatás eszköze is, az isteni üzenet, hír közvetítője (pl. Coleridge Rege a vén tengerészről c. művében a szél feltámadása jelenti az isteni megbocsátást). • A magyar népmesék, népdalok gyakori eleme; számos hiedelem és megfigyelés kapcsolódik hozzá. Leggyakrabban úgy tartják, hogy egy nagy hegyről vagy a világ végéről fúj. A táltosok természeti erőket befolyásoló hatalmát jelzi, hogy szélviharokat képesek támasztani és



elmulasztani. Petőfi Mint felhők a nyári égen... c. versében „Az örök szél, az idő” a folytonos érzelmi változás, a felhők alakulásának, mozgásának okozója. A szél c. versében a szelídség és vadság ellentétpárját egyaránt kifejezi; s a pusztító végzet eszköze is lehet: „legyek fa [...] melyet szélvész csavar kis tövestül” (Egy gondolat bánt engemet...). Adynál a „kacagó szél” (A magyar Ugaron) a pusztulás diadalának képe. Kosztolányi Szellők zenéje c. versének alapmotívuma, az egész életfolyamat szimbóluma: „Minden helyütt szél, szél, szelek zenéje, / lágy, altató, halk temetői dal. / Szellő a szerelem, szellő az élet, / a csók, a tűz szeles magasba réved / s a szende szél már szendergő vihar.” A háború utáni magyar történelemben az ún. „fényes szelek” nemzedéke elnevezés (a vihar forradalom-szimbolikájával összefüggésben) egy új korszak lendületének, ígéretének reményét fejezte ki. rvihar [K. G.]
szem: A lelki és szellemi érzékelés kifejezője („ablak a világra”, a „lélek tükre”). Elsősorban szoláris jelkép; a napistenek mindenhatóságának kifejezője. A jobb szem a rNap, a nappal és a jövő szeme, míg a bal a Holdé, az éjszakáé és a múlté. Az androgünitás szimbóluma is lehet, mivel a maszkulin kör és a feminin ovális forma együttese. Számos kultúrában hisznek a szemmel való megrontásban, a szemmel verésben; ettől védelmező apotropaikus jelként is szolgálhatott a szem (rboszorkány). • Egyiptomban rHórusz szeme a Nap és a Hold. Széthtel való harcában bal szemét, a Holdat elveszítette; ezt Thot isten adta neki vissza. Ez a szem a halál fölötti győzelem, az újjászületés, az élet hieroglifája. A jobb szem a Nap, rRé és rOzirisz/Szarapisz emblémája, míg a bal, a Hold, Íziszé. Oziriszt egy görbe jogaron nyugvó szem is jelképezheti, amely a mindentudás kifejezője. A Nap- vagy Hold-szemmel azonos a test sérthetetlenségét jelképező egyiptomi Udzsat-szem vagy istenszem, amelyet apotropaikus amulettként használtak. Ilyen pl. a Tutanhamon fáraó sírjából előkerült, szem díszítésű királyi melldísz. • A hinduizmusban rSíva és Káli harmadik, pusztító erejű szeme a fény és a transzcendens bölcsesség kifejezője. • A buddhizmus legnépszerűbb bódhiszattvája, Avalókitésvara/Kuan-jin attribútuma a homlokán lévő harmadik szem (rBuddha, rcsakra). • Kínában a szép nők szeme mandulához vagy meteorhoz hasonlatos; a szerelmes neve: ’a szememben lévő ember’. Mivel a kínaiak fekete szeműek, az ettől eltérő szín az idegeneket jelölte. • A japán mitológia szerint Idzanagi isten jobb szeme adott életet a



Holdistennek, itt tehát a jobb szem a lunáris, a bal a szoláris. • Az antikvitásban elsődlegesen szoláris jelkép; Héliosz a Panoptisz (’mindent látó’) melléknevet kapta. „Mindent átfogó szem” – írta Szophoklész Trakhiszi nők c. művében a Napról. Küklópsz egyetlen szeme a szubhumán állapotra utal, csakúgy, mint rArgosz/Argus sok szeme. Ez utóbbi a mindig kifelé forduló éberséget is jelenti. A bekötött szem Erósznál a szerelem vakságát, rTükhé/Fortuna ábrázolásain a szerencse véletlenszerűségét jelképezi (rErósz/Amor/Cupido). Justitiát azért ábrázolják bekötött szemmel, mert az igazságszolgáltatás nem lehet részrehajló. E hagyományt követve a középkorban az erények ábrázolásán az Igazságosság allegorikus figuráját szintén bekötött szemmel jelenítették meg. • A Bibliában a szem a mindent látó, mindentudó és gondoskodó Istenre utal: „Ez a hét szem az Úr szeme: bejárják az egész földet” (Zak 4,10); „Mert az Úrnak rajta a szeme az igazon” (1Pt 3,12). A lángszem transzcendens jelentést hordoz: Dániel könyvében Gábriel arkangyalnak (Dán 10,6), a Jelenések könyvében pedig Isten fiának van lángszeme (1,14; 2,18). Ugyanezt jelzi a négy élőlény sok szeme Ezekielnél (Ez 1,18; 10,12) és a Jel 4,6-ban. A szellemi látás és bölcsesség kifejezője: „A test világa a szem. Ha szemed ép, az egész tested világos” (Mt 6,22). • Bosch A hét főbűn c. festményének középpontja egy óriási szemgolyó, Isten szeme, amelynek pupillája a hét főbűntől övezett Megváltót ábrázolja (1475–1480, Madrid, Prado).
A háromszögbe foglalt szem Isten- és szentháromság-jelkép.
Ebben az értelemben látható Pontormo Emmauszi vacsora c. festményén (1525, Firenze, Uffizi). A megvakított ókeresztény mártír, Szirakúzai Szt.



Luca attribútuma is a szem. A Zsinagóga allegorikus alakjának bekötött szeme arra a keresztény felfogásra utal, amely szerint a zsidóság „vak”, mivel nem ismerte fel Krisztusban a Messiást (rEklézsia és Zsinagóga). • A szabadkőműves szimbolikában is jelen van a háromszögbe foglalt szem: a Teremtőnek, a világ nagy építőmesterének minden titkot felfedő bölcsességére utal; a Gondviselés szemének is nevezik (rháromszög). • Odilon Redon francia festő művészetének központi szimbóluma a szem; a nyitott szem az egyetemes lelkiismeret, a csukott szem a lelki élet, a magány jelképe (pl. A kezdetek c. festmény), az ég felé emelt tekintet pedig az égi világ felé vágyódást fejezi ki.
Odilon Redon: A szem mint különös léggömb a végtelen felé fordul (litográfia, 1882, Párizs, Bibliotheque Nationale).
René Magritte képein a makrokozmosz tükre, a külső világ képe az emberben (Hamis tükör, 1928, New York, Museum of Modern Art; Nehéz átkelés, 1926, Brüsszel, magántul.). • A magyar költészetben Adynál a szem és a látás teremtő ereje is megjelenik: „Általam vagy, mert meg én láttalak / S régen nem vagy, mert már régen nem látlak” (Elbocsátó szép üzenet). József Attila Kép a tükörben c. költeményében a szem és a rtükör képe kapcsolódik össze: a személyiség önmagára eszmélését jelképezik.



Kondor Béla Ostrom c. rajzán a támadás a szemek/ablakok ellen irányul (1963, Patkó I. gyűjteménye).
• A pszichológiában a tudat és a fény szimbóluma, amely biztosítja a külső világ érzékelését. A sok figyelő szem a személyiség felbomlására és a pszichés összeomlásra utal. A pszichoanalitikusok szerint az álomban vulva-jelkép is lehet. [K. J.]
szemöldök: A báj és a vonzerő, valamint a szemhez kapcsolódva az isteni mindenhatóság kifejezője r(szem). • A kínai kultúrában a női szépség jele. A Tang-kor (618–907) egyik császára „távoli hegyek”-nek, „szomorú, finom barnaságok”-nak nevezi őket, és tíz különböző szemöldökformát különböztet meg. • Az antikvitásban a főisten világkormányzását fejezi ki a rgigászok fölött aratott győzelem után (Horatius: Ódák, III. 1. 6–8). • Érzelemkifejező funkciójából következően jelentős szerephez jutott a színházművészetben, elsősorban a különböző érzelmi állapotokra utaló maszkok esetében (pl. a fölvont szemöldök a csodálkozás, a meglepődés és a nevetségesség vonását szimbolizálja, az összevont szemöldök a harag, a gyanú, a szomorúság és a fájdalom jelképe, a tragikus hősök attribútuma) (rálarc/maszk). • Berzsenyi Dániel A’ Közelítő Tél c. versében a báj kifejezője: „sem béhunyt szememet fel nem igézheti / Lollim’ barna szemöldöke!” Fohászkodás c. versében a szemöldök isteni hatalmat jelent: „...a’ te szemöldöked / Ronthat ’s teremthet száz világot.” [A. D.]
szén/parázs: Jelentései elsősorban a rtűz szimbolikájához kapcsolódnak. A római mágikus szertartások fontos eszköze volt a rtűzhely közepére



helyezett parázs. • A mongol népek samanista hagyományában az izzó parázs az életerő egyik szimbóluma, ezért a tűzhely az életerő adományozója, amelyhez termékenységi varázslások is kötődtek. • A Bibliában az izzó szén több jelentésben szerepel. Az isteni haragot, az ellenségeit legyőző pusztító isteni erőt jelképezi (2Sám 22,13: „Előtte láng csapott fel, izzó parázs záporozott”). A parázsló szén érintéséből származó fájdalom büntetésként szerepel a Péld 6,28–29-ben. Pál apostol egyik levelében átvitt értelemben, a lelkiismeret okozta büntetés: „Sőt ha ellenséged éhezik, adj neki enni [...] Ha ezt teszed, izzó parazsat raksz a fejére” (Róm 12,20). A tűzhöz hasonlóan kifejezi a spirituális erőt, a megtisztulást; Izajás próféta istenlátása során az oltárról származó, ajkát érintő izzó szén által nyeri el bűnei bocsánatát: „azáltal, hogy ez megérintette ajkadat, eltűnt gonoszságod és bocsánatot nyert a bűnöd” (Iz 6,6–7). Az egyházatyák ebben a megtisztító erőben Krisztus művét látták. Alexandriai Szt. Cirill a tűz által átszellemített parazsat Krisztus emberi és isteni természetének kifejezőjeként értelmezi (Schol., IX. 75, 784). Szt. Ambrus milánói püspök szerint az izzó parázs Krisztus minden vétket eltörlő szenvedését és megváltó kereszthalálát jelképezi. A néphagyomány egy szokása is ehhez az elképzeléshez kapcsolódott: a nagyszombati szentelt tűz parazsát apotropaikus célzattal a ház és az istálló sarkaiba, valamint a szántóföldre szórták. • Az okkult tudományokban a szén a lehetőség kifejezője, a tartalékolt, földben rejlő potencia. Rejtett tűz, amely a Nap mélyben szunnyadó energiája. A hideg, fekete szén a holt anyag, a tűz éltette izzó szén viszont a spirituális erő által átjárt matéria. Az önfegyelmet is kifejezheti, mert lángolás nélkül ég. Az alkímiában az égő szén a feketéből a vörösbe, az élettelenből az életbe forduló transzmutációt fejezi ki. • Balassi a szerelem éltető erejeként említi: „Julia két szemem,
olthatatlan szenem” (Juliát hasonlítja a szerelemhez, mely hasonlatosságot a Julia dicséretén kezd el). Jókai Fekete gyémántok c. regényében szintén a rejtett érték, a lehetőség kettős szimbóluma; egyrészt a kapitalista fejlődés, az iparosodás alapfeltétele, maga a kiinduló energia: „A kőszén mozgatja a világot. A gyors haladás lelke őtőle jön; vasút, gőzhajó tőle kölcsönzi csodaerejét...”; másrészt a főhős boldogságának lehetőségét, Evila fekete szemét is jelképezi. József Attila szintén a szemekből sugárzó életerőként említi: „szén a szemük, szénparázs” (Nyolcesztendős lányok). Külvárosi éj c. versében a közösségért való cselekvés hajtóereje: „Szegények éje! Légy



szenem, / füstölögj itt a szívemen.” Weöres Sándor Hetedik szimfónia c. művében szintén életprincípium: „hült ős-parázs / újjá hevül.” [Ú. E.]
szentháromság: rarc, rhárom
Szent jobb: rjobb és bal, rkar/kéz
Szent Korona: rkorona
szent nász: Megszentelt nemi egyesülés, azaz a puszta szexualitásnál rituálisan vagy spirituálisan magasabb rendű aktus. Résztvevői természeti jelenségek, elemek, égitestek, istenségek, ill. emberek, akik éppen az aktus által emelkednek túl emberi mivoltukon. A szent nász a kozmoszról, a világteremtésről és a világ működéséről szóló különböző, antropomorf elképzelések alapvető alkotóeleme. A teremtésmítoszok mellett a mezőgazdasági termeléssel és a természet ciklikusságával kapcsolatos történetek eleme az istenségek egyesülése, s ez a tény arra utal, hogy az isteni nászt felidéző mágiával az ember megpróbálja befolyásolni a földi termékenységet. A természetfeletti lény és a földi halandó egyesülése leggyakrabban az égi, transzcendens és a földi szféra összekapcsolódását jelképezi. • A sumer, majd a későbbi mezopotámiai kultikus életben az istenek teremtő egyesülése lényeges momentum volt. A sumer mítoszok szerint Enki, az édesvíz istene és Ninhurszag, az anyaföld szexuális aktusa a földnek termékenységet, esőzést hoz: „A föld, hol Enki az asszonyával hált, / szűzi az a föld, ragyogó az a föld” (Enki és Ninhurszag, 8–9). A Nammu ősanyából, az ősvizekből megszülető, összekapcsolódó eget (férfi elv) és földet (női elv) fiuk, Enlil isten választotta ketté. Az Enlil és Ninlil c. eposzban az isteni nász a bőség eredője. Az isteni származású uralkodó és a kiválasztott papnő egyesülése kapcsolta össze az égi és a földi szférát, és ez az évente újévkor ismétlődő rituális aktus biztosította az ország termékenységét. A babiloni zikkurat (rtemplom) tetején a királyt a nászszobában várta a papnő. Inninről és rDumuzi/Tammúz pásztorról szól A király Innin ágyán kezdetű sumer eposz, amely kettejük isteni nászát írja le. • Egyiptomban a szent nászt szintén a földi halandónak az istenség képviselőjével való szexuális aktusa jelentette: Thébában egy kiválasztott leány élt Amon templomában mint az isten házastársa. Az „isteni hitvesként” emlegetett leányt Amon a fáraó alakjában látogatta meg (pl. a



deir-el-behri és a luxori templomi falfreskók szerint a fáraót Amon nemzette). Nut égistennő párja Geb földisten.
Nut, Geb, az égi és földi körív, valamint a világtengely megtestesítői (papirusz, Kr. e. XII–X. sz., London, British Museum).
• Az ókori kínai rjin és jang ábra, a taj-ki (taj-csi), amely az ősi Egyet, a világtojást jelképezi, a kozmosz kétpólusosságát és e két pólus egységét, a maszkulin és a feminin princípium egyesülését ábrázolja a két, egymást tökéletesen kiegészítő formával, amelyek mindegyike tartalmaz egy kis kör alakot a másikból. A taj-ki (’őskezdet’) éppen az ellentétek, a jin–jang, a Hold–Nap, a sötét–világos, a passzív–aktív pólusok nászából, egyensúlyából ered. • A hinduizmus szerint a házastársi egyesülés is hierogámiává, azaz az istenek nászává válhat: „Én vagyok az ég, te a föld” (Brihadáranjaka upanisad, VI. 4,20). A szexualitás rituálé lesz azáltal, hogy résztvevői az őselemekhez, a világ két feléhez hasonlítják magukat. A nő, ill. a nő öle („tűz”) megszentelt hely, ahol a védikus áldozat lezajlik. A Rig-védában a lakodalmi rítusban a menyasszony a Holddal, Szúrjával azonosul, míg a vőlegény a Nappal, Szómával, ezáltal kettejük isteni nászát idézik fel. A hindu főisten, rSíva a szexuális potencia istene is, felesége, Párvati pedig a saktinak, a női teremtő erőnek és szexuális energiának a megtestesítője (ranyaistennő); házaséletükből származik a harmonikus teremtő erő és termékenység. A hindu templomok maithuna- (’szexuális aktus’) ábrázolásai szakrális termékenység-szimbólumok, a templomok homlokzatán látható erotikus jelenetek spirituális jelentést hordoznak, a testi-lelki felemelkedésre utalnak.



Részlet a Laksmana-templom falának domborműveiből (X. sz., Khadzsuráhó).
A tantrizmusban a maithuna a legfőbb szellemi boldogsághoz, a nirvánához, az Én feloldódásához való eljutás eszköze, amely a kundalinijóga egyik formája. Ennek lényege, hogy a hosszabb aszketikus tanulási időszak után végbemenő szertartásos szexuális egyesülés során a jógi nem bocsátja ki a magját, s ez az idő megszüntetésének szimbolikus cselekedete. Tehát a férfi és nő egyesülése egyrészt a kozmosz hajdani egységéhez, teljességéhez, az androgünhoz visz vissza, másrészt azt célozza, hogy a jógi előre megtapasztalhassa a halál során bekövetkezendő föloldódás folyamatát. A nász fontosságára és vallásban való megszentelt jelenlétére utal az Aitaréja-bráhmana, amely szerint, ahogy a szexuális aktus felfogható vallásos tartalmúnak, úgy a vallásos rituálé is párhuzamba állítható a szeretkezéssel: „Amikor a recitáció során a pap egy vers első két negyedét elkülöníti, s a két utolsót szorosan közelíti egymáshoz, az olyan, mint amikor a nő széttárja combjait, a férfi pedig összeszorítja azokat a párosodáskor” (X. 3,2–4). A tantrikus liturgiában fontos szerepet játszó, meditációt segítő geometrikus ábrák közül a Sri rjantra a női elv (joni) és a férfi elv (linga) egyesülésében megvalósuló egységet szimbolizálja. • A görög mitológiában a világteremtés kezdete Uranosz (az ég) és Gaia (a föld) násza, s a teremtés folyamatát a szexuális egyesülés és a földanya szülése jelképezi (Hésziod. Theog., 176). Zeusz és Héra násza a termékenység forrása: „Ekkor alattuk a föld üde zöld füveket sarjasztott / s lótuszt, harmatosat” (Hom. Il., XIV. 347–348). A menyegzői szertartást magában



foglaló hierosz gamosz (’szent nász’), a Zeusz és Héra tiszteletére rendezett ünnep is a termékenységi kultuszok körébe tartozott. A mindenséget átható szerelmi vágy a kozmikus Erósz antik tanában bontakozott ki, amelyet a platonikusok a szexuális vágy gondolata és nász spiritualizálásával a lélek Istennel való egyesüléseként is értelmeztek (rErósz/Amor/Cupido). rAphrodité/Venus szintén a mindenen uralkodó vágyat testesíti meg. A mitológiában megjelenik az istenek halandók iránti szerelme; az emberIsten nász gyümölcse mindig kiemelkedő személyiség, hérosz (pl. Aszklépiosz/Aesculapius: Apollón/Apollo és Korónisz/Coronis fia; Héraklész/Hercules: Zeusz/Jupiter és Alkméné/Alcmena fia; Akhilleusz/Achilles: Thetisz/Thetis és Péleusz/Peleus fia; Aineiasz/Aeneas: Aphrodité/Venus és Ankhiszész/Anchises fia). Az eleusziszi misztériumokban a mezőgazdasági tevékenység sikere érdekében Démétér, a földanya papnője egyesült a pappal. Az ő nászuk azonban nem valóságos, csak szimbolikus, lényegében dramatizált történetmondás (rDémétér/Ceres és Iaszión nászának felidézése), amelynek végén, mímelt szülési fájdalmak után, a mag megfoganásának jelképéül, gabonakalászt emeltek a magasba. • Az Ószövetségben az egyiptomi, babiloni, kánaáni kultikus szexualitást azaz amikor „isteneikkel fajtalankodnak” (Kiv 34,15) – elítélő passzusok találhatók. Jeremiás a céda asszonyhoz hasonlítja a bűnös, Isten előtt meg nem alázkodó népet (Jer 3,3). A kultikus szexualitásnak lehettek prostitúcióra emlékeztető mozzanatai, pl. amikor fiatal lányok és fiúk, az ún. templomi kéjelgők a templomnak gyűjtöttek: „Ne vidd semmiféle fogadalmad (teljesítésére) kéjelgésnek díját [...] az Úr a te Istened házába” (MTörv 23,18). A Biblia egyetlen olyan része, amely nászt jelenít meg, az Énekek éneke, amely keresztény értelmezésben az Egyház és Krisztus szimbolikus egyesülésére utal. Az Isten Jézus fogantatásával kezdődő testet öltése, az anyagi világban való megjelenése Máténál és Lukácsnál olvasható (Mt 1,18; rAngyali üdvözlet: Lk 1,26–35). A szigorú monoteizmus keretei között, a pogánynak tekintett környező népek mitológiájában hangsúlyos szexuális szimbolika ellenképeként a kiválasztottság és a foganás a szüzesség megsértése, a nemi aktus nélküli csodás termékenység eszméjében fogalmazódott meg (rfül, rszó/ige, rszűz). János evangéliumában különösen erőteljes az „Atya Egyszülöttjének” nemiségtől mentes eredete: „aki nem a vérnek vagy a testnek a vágyából s nem is a férfi akaratából, hanem Istenből született” (1,13). (Ugyanakkor a középkori keresztény misztikában megjelenik a lélek Isten iránti határtalan



szeretete, az Amor Sanctus jelképéül a rcsók mint a legteljesebb odaadás, egyesülési vágy.) • Európában a szent nász eredeti eszméje egyes eretnek szekták, az okkultizmus és a mágia hagyományában lelhető fel. Pl. Bosch festményeinek katolikus szemszögből értelmezhetetlen ikonográfiáját (pl. A Gyönyörök kertje, 1503–1504, Madrid, Prado) az adamita szekta eszméivel, szertartásaival és szexuális orgiáival hozzák összefüggésbe. Az ún. szexuális mágiában az istenségek termékenyítő egyesülését a nász jelzi, s a nemi egyesülés során gerjesztett szexuális energia révén azonosulnak a résztvevők az alapelveket, őselemeket megtestesítő istenségekkel (pl. az 1896-ban alakított Ordo Templi Orientis rend központi eleme a szexuális mágia). • Az alkímia az ún. kémiai nászt vagy menyegzőt a férfi princípium (rkén) és a női princípium (rhigany) egyesülésének tekinti, amely a teremtés folyamata: „Utolsó műveletünk, amelynek során ásványi vízben oldott anyagunk jól elzárt edényben, lassú tűzön a bölcsek kövévé egyesül, joggal hasonlítható az embernemzéshez: hiszen itt is megtalálható mindkétféle mag: a férfiúi és női” (Cladius Germanus: Philosophiae occultae icon [A titkos filozófia képe]). • A népmesékben a befejezésben szereplő nász („hét országra szóló lakodalom”) a harmónia diadalát jelzi. rférfi és nő, rkirály és királyné, rmenyegző, rorgia/karnevál [R. G.]
szentségtartó: Az oltáriszentség imádásra való kihelyezésére szolgáló díszes tartó. Az ortodox és római katolikus liturgiában a szentségtartó vagy tabernákulum elengedhetetlen része az oltárnak, ill. az oltárasztalnak. Formára sokféle lehet: emlékeztethet a frigyládára, amelyet kerubok őriznek, de (főleg a keleti egyházban) templomra, kápolnára is, belsejében kis koporsóval (cibórium), amelyben az eucharisztia szentsége található. • A szentségtartó Krisztus sírját jelképezi, amelyben teste nyugodott, de egyúttal az Egyházat is, amely állandóan táplálja híveit Krisztus testével és vérével. A szentségtartó eredete valószínűleg a kereszténység kezdetéig nyúlik vissza. Az üldöztetések idején az őskeresztények az otthonukban tartották. A IV. sz.-tól a templomokban külön tartót alakítottak ki számára; vagy a cibórium mennyezetéről függő galamb formájú vagy a tabernákulumban elhelyezett torony formájú tartóban (Turris Eucharistiae) őrizték. A mai tabernákulumformák a XVI. sz.-ban alakultak ki, ekkor szilárdult meg helye az oltáron. Előképe már az Ószövetségben is megtalálható, mégpedig a frigyládában, amelyet a mózesi szent sátorban, a Szentek Szentjében őriztek (Kiv 25,10–22). A rfrigyláda, más néven a



bizonyság ládája vagy a Seregek Urának ládája (1Sám 4,4) ily módon előképe az újszövetségi frigyládának, amelyben az Újszövetség titkait, Krisztus testét és vérét őrzik (rbor, rkenyér). A három szentségtartó az Úr színeváltozását szimbolizálja. rkehely, roltár [I. T.]
szeplő: rfolt
szeplőtlen foganás: rAngyali üdvözlet, rfolt, rszűz
szeráf: rangyal
Széth: Egyiptomi isten, a rsivatag felől támadó pusztító vihar, a sivatagból áradó forró szél megszemélyesítése. Eredetileg hadisten volt, számos óbirodalmi (Kr. e. 2613–2160) fáraó viselte a nevét. • Az Ozirisz-mítoszban a termékenységisten ellenfele, gyilkosa. A görögök Tüphónnal azonosították. Plutarkhosz szerint Tüphón a világban ható negatív erő, a sötétség, a gonoszság, a gyűlölködés megtestesülése (Plut. Iszisz és Oszirisz, 27); „mindaz, ami a természetben ártalmas és pusztító” (45). Az éltető nedvességgel ellentétes, a terméketlen szárazság, a nap- és holdfogyatkozások, a halál jelképe; színe a vörös, a pusztuló őszi természet színe. Összefüggésbe hozták a tengerrel is, amelybe az életadó Nílus (rOzirisz/Szarapisz) beletorkollik, s amelyben megsemmisül, miután a földet (Íziszt) megtermékenyítette; a só ezért „Tüphón köpete” (Plut. Iszisz és Oszirisz, 32). A mítosz szerint, miután Ozirisz halálát fia, rHórusz megbosszulta, Ízisz nem pusztította el Széthet, mivel a világban továbbra is működniük kell az ellentétes erőknek. Attribútumai: a rszamár, a rkrokodil és a rvíziló. Széthhez kötődött a mágia és a rontó varázslás tudománya is; leggyakrabban szamárfejű emberként jelenítették meg. Apuleius II. sz.-i, Az aranyszamár c. regényében a főhős, Lucius szamár alakja a tudatlanság és tévelygés jelképeként Széthre is utal. [Ú. E.]
szfinx: Ókori mitikus keveréklény. Egyiptomban Neb (’úr’) volt az elnevezése. (Hérodotosz az Androszphinx elnevezést használta a görög szfinxtől való megkülönböztetésre.) Fekvő oroszlántesttel és uralkodói fejdíszt viselő férfifejjel jelenítették meg. Első monumentális ábrázolása az egyetlen sziklatömbből faragott gizehi szfinx, amelyet „Harmahisz”-nek, a horizonton lévő Hórusznak neveztek. Hórusznak, a felkelő Nap urának, és egyben a napisten földi megjelenésének, a fáraónak a megtestesülése



(rHórusz). A szfinxben az roroszlán – természeti, anyagi erő – és az emberfej – a szellemi, intellektuális erő – isteni egységben egyesül. A mindentudás, a mindenhatóság, a királyi hatalom megtestesítője. Plutarkhosz szerint a szentélyek előtti szfinx-szobrok az egyiptomi teológia rejtett bölcsességét jelképezik (Plut. Iszisz és Oszirisz, 9). Az Amon-kultusz előretörésekor – az isten szent állatára való utalásként – a karnaki Amontemplomhoz vezető utat kosfejű, oroszlántestű szfinxek szegélyezték. Itt a szfinxek Amon főisteni hatalmát jelzik, s a mellső lábaik által közrefogott álló figura a védelmezett fáraó, II. Ramszesz. • Kis-Ázsiában is megjelent az egyiptomi szfinx-típus; a Kr. e. 1. ée.-i asszír ábrázolásokon nőneműként, szárnyasan ábrázolták. • A görög művészetbe is ez a módosult, szárnyas típus került át, s a Kr. e. VIII. sz.-tól fellelhető ábrázolásokon női fejjel és mellekkel, oroszlántesttel, esetleg kutyatesttel, szárnyakkal, néha kígyófarokkal jelenítették meg.
Naxosi szfinx (Kr. e. 560 k., Delphoi Múzeum).
Származását a mítoszok az Olümposz előtti vad világ szörnyekkel teli időszakához kötik (Ekhidna kígyó- vagy sárkányistennő gyermeke a Kerberoszhoz és a Hüdrához hasonlóan; másutt rKhimaira, egy oroszlánkecske-kígyó keveréklény és Orthosz kutya leánya). A szfinxet a halottak elragadójaként és őrzőjeként gyakran ábrázolták síremlékeken. A thébai mondakörben az elkerülhetetlen végzet megszemélyesítője. Az egyik mítoszváltozat szerint Arész küldte Thébai pusztítására Kadmosz sárkány megölése miatt; másutt Héra hozta a távoli Aithiopiából (egyiptomi eredet), s ezzel Pelopsz átka fogant meg a fiát, Khrüszipposzt elrabló Laioszon és



utódain. A Labdakidákra mért sorscsapások a szfinxhez kötődnek: Thébai népét pusztította mindaddig, míg rOidipusz meg nem fejtette a rejtvényt; ekkor a tengerbe vetette magát. • A reneszánszban felelevenedő keleti és antik hagyomány nyomán válik ismét népszerűvé a szfinx alakja (pl. a Mátyás-kálvária talapzatának tartófigurája, 1469–1490, Esztergom, Főszékesegyházi Kincstár). • Hegel szerint az egyiptomi szellem megtestesítője, amely „magának a szimbolikusnak a szimbóluma” (Esztétikai előadások). Az ő értelmezésében Oidipusz és a szfinx története a tudat győzelme a misztikumon, a szimbólum megfosztása lényegétől, a rejtélytől, s ez a szimbólum halála, a klasszikus, tiszta formák alkalmazásának kezdete, amely felváltja a korábbi, Hegel szerint „primitívebb” szimbolikus ábrázolást. • A XX. sz. fordulójának szimbolista művészei a titokzatosság, a misztikum kifejezőjeként értelmezték. Az 1892es párizsi Pour l’Art szalon emblémájává vált, és a szimbolista festészetben a női titokzatosságot, megközelíthetetlenséget jelképezte.
Fernand Khnopff: A simogatások (1896, Brüsszel, Musée Royaux des Beaux-Arts).
Baudelaire A Szépség c. szonettjében is így jelenik meg: „Rejtelmes szfinx gyanánt, azúrban trónolok, / kevély hó-szívvel és fehér, hattyúi fényben.” Ady A könnyek asszonya c. versében említi hasonló jelentésben „a könnyek szfinksz-asszonyát”. [Ú. E.]
szibülla/sibylla: rpróféta/vates/szibülla
sziget: A biztonság és a menedék, másfelől a magány szimbóluma. A legtöbb kultúrában az elérhetetlen boldogság, a rParadicsom képe kapcsolódik hozzá. • A buddhizmus a nirvánát a megnyugvás szigetének nevezi az élet óceánján (rnirvána). • A kínai hagyomány, főként a taoista mitológia szerint Kína keleti partjainál találhatók a halhatatlanok paradicsomi szigetei: „Hogy érhetlek el, halhatatlanság? / Szigeteidhez szállok sebesen” (Li Taj-po: Hat vers a tajsani kirándulásról, 4). A kínaiak



halottaik ruháját e szigetek képeivel díszítették. • A mítosz szerint a japán szigetvilág úgy keletkezett, hogy Idzanagi isten és Idzanami istennő lándzsával fölkavarta a föld formátlan anyagát, s a lándzsa hegyéről szétszóródott cseppekből lettek a szigetek. • A kelták számára a sziget egyrészt a másvilág, másrészt őseredeti szellemi központ, a tudomány és a béke helye, a kozmosz képe, ahol a druidák tökéletesíthetik tudásukat. Montsalvat a rGrál keresésének központi szigete. Megjelenik a varázslás, a bűbáj helyeként is: Isenstein a Nibelung-énekben és Írország a Trisztánmondában. Avalon szigete a halottak lakhelye, ide viszik Arthur királyt halála után, és innen várják visszatértét. • Az antikvitásban a sziget képe az aranykor mítoszával és az elíziumi mezőkkel fonódik össze. A mitológia szerint a Boldogok Szigetein, ahol rKronosz/Saturnus (vagy Zeusz és Európé fia, Rhadamanthüsz) uralkodik, tovább tart az aranykor. Thébai és Trója héroszai ide kerülnek haláluk után: „lelkükhöz nem fér gond s szomorúság, / mély örvénylő Ókeánosz boldog szigetében” (Hésziod., Erga, 170–173). Istenek születési helye a barlanggal együtt (pl. Kréta Zeuszé, Délosz Apollóné, Ciprus Aphroditéé). Az Odüsszeiában Kirké, a rszirének, Kalüpszó és a phaiákok szigete marasztaló varázssziget, az emberi közösségtől való elszakadás kifejezője. Aranykor-jelkép Pindarosz II. Olümpiai ódájában (54–58) és Horatius XVI. epodusában. Az elsüllyedt rAtlantisz szigete egykori aranykort, egy legendás civilizációt jelöl. Josephus Flavius szerint a Boldogok Szigete az öröm forrása, amely felé a rtest/hús börtönéből kiszabadult lélek megtisztulva hajózik az óceánon. • A keresztény hagyományban a szellem birodalma, pl. Níceai Izsák szerint a szerzetes által élete során megszerzett különböző ismeretek összessége. Dante Isteni Színjátékában a megtisztulás helye: a rPurgatórium hegye egy szigeten van, a Föld túlsó felét borító óceán közepén. Bod Péter a Szent
Irás’ értelmére vezérlő magyar leksikona szerint az Istentől való elszakadást jelölheti. • Az európai művészetben is megjelenik a sziget sokrétű szimbolikája. Shakespeare A vihar c. színművében pl. minden lakó számára más: egyszerre jelentheti a Paradicsomot és a kiűzetést. A küldetéstől eltérítő, démoni sziget szerepel Ariosto ’rjöngő Lórándjában és Tasso A megszabadított Jeruzsálemében. A társadalomból való kivonulásra, az önálló világ megteremtésére is utal, ezért számos utópia szigeten játszódik (pl. Morus: Utópia, Campanella: Napállam, Bacon: Új Atlantisz). Swift Gulliverében Lilliput az emberi viszonyok semmisségének, Brobdingnag az emberek fenyegető nagyságának, Laputa pedig az izoláltságból adódó



önkritika-hiánynak a helye. Defoe Robinsonja az ősi, természetes világgal találkozik a szigeten. A klasszicista festészetben a mitológiai jelentés elevenedik meg (pl. Watteau: Indulás Cythéré szigetére, 1717, Párizs, Louvre). Gauguin festményein Tahiti szigete az európai civilizációtól mentes ősi, tisztább világ megtestesítője (pl. Arearea [Boldogság] c. festményén, 1889, Párizs, Musée d’Orsay). Arnold Böcklin Holtak szigete c. művén maga a túlvilág (1880, Lipcse, Museum der Bildenden Künste). Elszigeteltség és erőszak fejeződik ki a szigethez kapcsolódóan William Golding A legyek ura és Robert Merle A sziget c. regényében. • A magyar irodalomban Vörösmarty romantikus Délszigete a robinsoni hagyományokat követi. Babits Sziget és tenger c. kötetének verseiben a magánélet boldogsága, menedék a világ bajainak tengerén (A sziget nem elég magas; „...Légy sziget / s várj napot a mocsárból!” [Régen elzengtek Sappho napjai]). Juhász Gyulánál az elvágyódás kifejezője: „Ó, táj, Tahiti, Citere, / Álmatlan álmom szigete, / Ó, vágyam ligete” (Primitiva Egy Gauguin-kép alá). Radnóti À la recherche... c. versében az otthon
biztonságára utal: „...a szobájuk járt az eszükben, / mely sziget és barlang volt nékik e társadalomban.” rbálna, róceán, rtenger [K. J.]
szigony: Horogban végződő, egyágú vagy villaszerűen elágazó szúróeszköz, amelyet nagyobb víziállatok elejtésére használnak. Hatalmi jelkép; a tengeristenek jogara. • A hinduizmusban rSíva attribútuma. Szigonyának három ága a teremtés (múlt), a lét (jelen) és a rombolás (jövő). • A görög mitológiában Poszeidón (rPoszeidón/Neptunus) szigonyát a küklópszok készítették, amikor Zeusz mellett, Kronosz ellen harcolt. Plutarkhosz szerint: „Poszeidón háromágú szigonya a világ harmadik régiójának a szimbóluma, annak, amelyet a tenger ural” (Iszisz és Oszirisz, 75). rjogar [Ú. E.]
szikla: rkő/szikla
Szilénosz/Silenus: Kis-ázsiai eredetű istenség, eredetileg a csörgedező források istene, ezért attribútuma a vizestömlő. A görög-római mitológiában rDionüszosz-Bakkhosz/Liber-Bacchus nevelője, majd kíséretének tagja. Gyakran a rszatüroszok/faunusok egyikeként említik, akit csupán idősebb kora és bölcsessége emel ki a természetdémonok duhaj csapatából; másutt ő az atyjuk. Többes számban is említik, szilénekként, pl.



a Homéroszi IV., Aphrodité-himnuszban ők a nimfák szeretői (262). Szilénoszt a kecskelábú szatüroszokhoz hasonlóan állatias vonások jellemzik; szőrös teste lópatákban és lófarokban végződik. Az ábrázolásokon szamárháton jelenik meg, borostömlővel vagy boroskancsóval a kezében (Tiziano: Bakkhosz és Ariadné, 1518, London, National Gallery). Kitüntetett szerepét és bölcsességét jelzi, hogy Midasz király történetében a király fogságába eső Szilénosz csodás történeteket mesél, s szabadon bocsáttatásáért Dionüszosz megjutalmazza Midaszt. Platón A lakoma c. művében Alkibiadész Szókratészt hasonlítja a szilénekhez, mivel külső értéktelensége szintén bölcsességet, belső értékeket fed (215b). Mint Platón említi, a szétnyitható, faragott szilénszobrok istenképet rejtettek (A lakoma, 221e). Vergilius VI. eclogájában a mámoros álmából ébredő Silenus az epikuroszi kozmogónia elméletét mondja el az őt fogságba ejtő pásztoroknak. [Ú. E.]
színek: A fény megjelenési formája. A színekhez a különböző kultúrákban különböző jelentéseket társítottak. Szubjektív, pszichés érzetek alapján megkülönböztetnek aktív, meleg színeket (pl. rnarancssárga, rarany, rsárga, rpiros/vörös); valamint passzív, hideg színeket (pl. rkék, rlila, rbarna, rszürke). Míg a rzöld egyesíti magában ezt a megoszlást, a rfehér és a rfekete minden ellentét pozitív és negatív pólusának a kifejezője. • Egyiptomban a kék az istenek, a piros az ellenség, a zöld az élet, a fehér az alvilág és az újjászületés jelképe. • A babiloni zikkurat emeleteinek mindegyike a neki megfelelő bolygó színét viselte. A Szaturnusznak a fekete, a Jupiternek a sötétpiros, a Marsnak a világospiros, a Napnak az arany, a Vénusznak a halványsárga, a Merkúrnak a kék, a Holdnak pedig az ezüst szín felelt meg. • Indiában a négy kasztot és a négy világkorszakot (jugát; ridő) a színek hierarchiája is kifejezte: fehér (bráhmanok, kritajuga), vörös (ksatriják, tréta-juga), sárga (vaisák, dvápara-juga), fekete
(súdrák, kali-juga). • A Távol-Keleten szintén fontos jelentéshordozók, pl. a kínai színjátszásban egyes színek a szereplőkre, társadalmi rangjukra utalnak: a sárga császári szín, a fehér a gyász, a piros az öröm színe. • Perzsiában a három rendet különböző színek jelölték. A papokat a fehér, a harcosokat a piros (vagy színes), a földműveseket és az állattenyésztőket a sötétkék szín. • A prekolumbiánus Közép-Amerikában a fehér a hajnalt, a születést; a piros a vért, a tüzet, a napfényt; a kék a vizet, az esőt szimbolizálja. • Plótinosz értelmezésében a szín alapja abban rejlik, hogy a



fény jelenléte legyőzi az anyag sötétségét. A szín először a tűzben jelenik meg, tőle kapják színüket a tárgyak, attól függően, mennyire világítja meg őket a tüzes Nap. Ahogy a fény az anyag felett álló, tiszta szellemet jeleníti meg, úgy jelképezik az egyes színek a tárgyakat vagy etikai értelemben bizonyos tulajdonságokat, érzéseket, erényeket (rfény/világosság és sötétség). • A keresztény ikonográfia is meghatározott jelentéseket kapcsolt az egyes színekhez és magához a színvilág alkalmazásához is. A misztikus fény- és színkoncepciónak megfelelően a katedrálisok színes üvegablakai is az isteni sugárzás megjelenítői (pl. a chartres-i Notre-Dame-katedrális északi hajójának üvegablaka) (rablak). Órigenész és Aquinói Szt. Tamás a négy fő szín és a négy elem összetartozásának morális értelmet ad. Ennek alapján a fehér a tisztaságot, a bíbor a mártíromságot, a karmazsin a szeretetet, a kék pedig az ég szemléletét jelenti. A liturgikus színek meghatározása a katolikus szertartások egyházi ruhái és oltárdíszei számára V. Pius és III. Ince pápa nevéhez fűződik (rruha). Fehéret írtak elő az Úr, Szűz Mária és a nem vértanú szentek ünnepeire. Pirosat húsvétra és az azt követő hétre, valamint a mártírok ünnepeire. Zöldet a vásár- és ünnepnapokra; ibolyakéket a böjti időszakra és az adventre; feketét nagypéntekre és a gyászmisékre. A nyugati egyházművészetben a piros az Istenatya, a kék Krisztus, a zöld a Szentlélek jelképe; a három szín együttese pedig a Szentháromságot szimbolizálja. E három szín szerepel a genti oltár felső tábláinak főalakjain is: a piros az Isten, a kék Szűz Mária, a zöld Keresztelő Szt. János öltözeteként (1426–1432, Szt. Bavo). Szűz Máriához a kék, a fehér és a piros szín kapcsolódik elsősorban. A katolikus liturgia hét szentségének színszimbolikája a rszivárvány színeihez kapcsolódik. • A színek elválaszthatatlanok a hangulatoktól, az érzelmi kötődésektől, az emócióktól. Ennek költői példája Arthur Rimbaud A magánhangzók szonettje és Kosztolányi Dezső Mostan színes tintákról álmodom c. verse. Ady A Jövendő fehérei c. költeményében az üres értéktelenség szimbólumai: „...ostoba, / Szinekkel tarkált semmisem, / Szivárvány, álom és soha”, amelyeknek ellentéte a ragyogó fehér. [P. E.; Ú. E.]
színház: Föltehetőleg a rítusokból, a mítoszok évről évre történő dramatikus megjelenítéséből alakult ki (rálarc/maszk). • A keleti színházi kultúrák jellemzője a tradicionalitás, az évszázadokon át megőrzött témák és technikák alkalmazása; lényege rendszerint a rtánc, amely a Jó és



Gonosz harcát fejezi ki (pl. a japán no-játék). Indiában a színházművészet az „ötödik Véda”, amelyet Brahmá hozott létre, s míg az első négy Védát az alsóbbrendű emberek nem érthetik meg, ez a szimbólumok foglalata, amely mindenki épülésére szolgál. • A görög színházban az emberi sorshelyzetek pszichológiai bemutatása került a középpontba. A drámai előadások a Dionüszosz tiszteletére adott kultikus ünnepségeken, a Dionüsziákon zajlottak (rDionüszosz-Bakkhosz/Liber-Bacchus). • Rómában a görög tradíció mellett a színház látványosabb és populárisabb változata a cirkusz. Ókori források szerint a római cirkusz mikrokozmosz, az egész világ jelképe. A kocsiversenyeken a tizenkét indítóhely (carcer) az év tizenkét hónapjának, a versenykocsi elé fogott négy ló a négy évszaknak feleltethető meg. A kocsi tengelye kelet–nyugati irányú, amely az életből a halálba mutat. Az Augustus által Héliupoliszból hozatott obeliszk a nappálya zenitjét jelentette, a hét futam pedig a hét égövet szimbolizálta. • A középkori Európában a bibliai történeteket és a hittételeket a liturgiához kapcsolódó misztérium-, moralitás- és mirákulumjátékokban allegorikus alakok, példázatok jelenítették meg. Ezek a drámák a rhárom világot: az eget, a földet és a poklot; az angyalokat, az embereket és a démonokat, az emberi lélek különböző stádiumait, a bűn és az erény közti vívódásait mutatták be. A commedia dell’arte szintén állandó emberi alapjellemeket vitt színre (mint pl. Zanni, Pantalone, Dottore, Capitano, Innamorati, Arlecchino, Pulcinella stb.). • A hagyományokból táplálkozva, de egyben merőben újat hozva jött létre a reneszánsz színjátszás. A színház = világ metafora legismertebb változata Shakespeare-től származik, színházának, a Globe Színháznak a neve is erre utal. Az ember élete olyan színdarab, amely hét felvonásból áll; ez a hét életkornak felel meg: „Színház az egész világ / És színész benne minden férfi és nő: / Fellép és lelép: s mindenkit sok szerep vár / Életében, melynek hét felvonása / A hét kor” (Ahogy tetszik). A Macbethben az ember életének teljes értelmetlenségét, kilátástalanságát, hiábavalóságát hasonlítja Shakespeare egy ripacs ágálásához. A metaforát a világ és a színpad hasonlóságáról Henry Fielding is felhasználja (Tom Jones). • A francia klasszicista színházban a függöny használata még hangsúlyosabbá teszi valóság és illúzió szétválasztását. A „színház a színházban”, ill. „darab a darabban” jó példa a valóság és illúzió keveredésére. Ennek két vetülete az egész világ mint látszat, és ugyanakkor a színház is mint látszat. • Az operában mint zenedrámában a drámai cselekmény szerepét, kifejező erejét a rzene és az ének képviseli



elsősorban. • Babits Himnusz Irishez c. versében a költői én a világszínház képeiben, az illúzióban keres menedéket az „unalmas-egy-való világ” elől. [P. I.]
szirének: A görög kultúrában egyiptomi-előázsiai hatásra jelenik meg a Kr. e. VIII. sz.-ban az asszonyfejű, madártestű keveréklény elképzelése (rmadár). Kezdetben a halál démona, vérszomjas nőalak (rördögök/démonok).
Szirén.
Homérosz Odüsszeiájában két szirén varázsos hangjával, bölcs mindentudásával csábítja el a tengerészeket, hogy aztán megölje őket (XII. 39–52). Orpheusz az argonautákat menti meg a szirénektől. Az ókori szirénképre kettősség jellemző: bölcsek, vonzók, ugyanakkor halálba taszítanak; mennyeiek és pokoliak egyszerre. Platón Államában (X. 617b) a szférák harmóniájának őrei (rzene). Énekművészetük, nagy tudásuk miatt sokban hasonlítanak a Múzsákhoz, pl. a neoplatonikus Proklosz szerint a rMúzsák harmóniája annyiban különbözik a szirénekétől, hogy az előbbi intellektuális, az utóbbi testi jellegű. A görög és római sírokon a szirének a halotti siratóének megszemélyesítői, de utalhatnak a zenészek, a költők halhatatlanságára is. Egyes császárkori szarkofágokon a silány kultúra (ponyvairodalom, alantas zene) megszemélyesítői. A mitográfusok szerint



apjuk a folyók istene, Akhelóosz (vagy Phorküsz tengeristen), anyjuk egy szép hangú Múzsa (vagy az egyik Pleiasz, Szteropé). • A kereszténységben általában negatív szimbólum. Megtestesítője az evilági élet kísértéseinek: a pogány tudományoknak, az eretnek tanoknak, a világi örömöknek és az érzéki vágyaknak.
Szirének egy pillérfejezetről (Magdeburg, Dóm, XIII. sz.).
Honorius Augustodunensis szerint három nőalak, akik a Fösvénységet, a Hencegést és a Kéjt személyesítik meg. Adam de Saint-Victor Máriaénekében a „gyönyörök sziréne” a lélek-hajót pusztulásba hívó Bűn. A Carmina Burana egyik darabjában a világi javaknak behódolt papságra utal: „a szirénszív belsejében / ördögszülte rosszaság” (Sion miatt nem fogom a szám...). Középkori világtérképeken a föld legtávolabb élő egzotikus népeit szimbolizálják, akikhez még nem jutott el Isten szava (pl. az otrantói katedrális padlómozaikján). Keresztelőmedencéken Egyiptom földjét jelzi (pl. a hildesheimi dómban). A berlini Iparművészeti Múzeum szirén formájú vízöntőedénye (XII. sz.) Horatius Ars poeticájának kezdősorai alapján készült, és a mértéktelenség jelképe.



Észak-itáliai mester: Szirén és kentaur (Zsámboki-kódex [Physiologus], XV. sz. vége–XVI. sz. eleje, Bécs, Österreichische Nationalbibliothek).
A korai középkortól a szirén fogalmát a halfarkú sellőre is kiterjesztik, aki gyakran jelenik meg hangszerrel, fésűvel és tükörrel (Sassetta: Szent Ferenc-oltárkép, 1437–1444, Firenze, Berenson-gyűjtemény) (rsellő). • Dürer Miksa császár számára készített Díszkapu-tervén a balsors jele (1515). A szirén-mítosz hatott Loreley történetére is. • A XIX. sz.-i irodalomban és képzőművészetben gyakran a szenvedélyes, erotikus, független nő megszemélyesítője (Rossetti, Tennyson, Baudelaire). Az erős, kellemetlen hangú jelzőkészülék, a sziréna, a szirénről kapta nevét. rszfinx [Eö. A.]
Sziszüphosz: A görög mitológiában Aiolosz, az aiolok ősatyja és Enarété fia, Hellén unokája; az emberi ravaszság és gonoszság, az istentelenség, valamint az emberfeletti, értelmetlen szenvedés egyik megtestesítője. A mítosz szerint Sziszüphosz még Thanatosz halálistent is (akit Zeusz bosszúból küldött érte) képes volt egy ideig fogságban tartani, aki azonban kiszabadulása után elsőként mégis őt ragadta el. Az alvilágban hasonlóképpen kijátszotta Perszephonét is, így Hésziodosz szerint ő volt az egyetlen halandó, aki visszatért a földre. A Homérosznál olvasható történet szerint Sziszüphosznak az alvilágban egy hatalmas sziklát kell felgörgetnie egy magas hegyre, a szikla azonban a csúcs előtt mindig visszacsúszik, ezért a munkát mindig elölről kell kezdenie (Od., XI. 593–600). A képzőművészetben gyakran ábrázolják a sziklagörgetést (pl. a szamoszi Héra-templom metopéján, valamint számos antik vázaképen és szarkofágon). • Dante Isteni Színjátékában a Pokol negyedik körének vétkesei sziszüphoszi kőgörgetéssel vezekelnek (Pokol, VII. 28–35). Camus



Sziszüphosz mítosza – Kísérlet az abszurdról – c. művében az értelmetlen, mégis elkerülhetetlen emberi sorsot, s az ismételt újrakezdés emberi méltóságát példázza: „Sziszüphosz a felsőbbrendű hűségre tanít, mely isteneket tagad és sziklákat emel. [...] A csúcsokért vívott küzdelem maga is betöltheti az ember szívét.” Illyés Gyula Sziszifusz, én s Te... c. versében az antik hős a „konok akarat”, az „ős lázadás” megszemélyesítője. rkő/szikla [A. D.]
szita/rosta: A szemcsés anyagok tisztítására szolgáló eszköz. Elválasztja egymástól a jót és a rosszat, ezáltal az értelem és az emberi viszonyok megtisztulását jelképezi. Az edényekhez hasonlóan női princípium (redény). Égbolt-jelkép: úgy csillog át rajta a fény, mint az éjszakai ég csillagai. Ipolyi Arnold így ír erről: „Egyetemes képzet szerint a plejádok csillagkép sűrűn elhelyezkedő csillagait például szita-csillagzatnak, Égszitának, magyarul szitalyuknak, szitakötőnek is nevezték” (Magyar mythologia). • Egyiptomban az eget azonosították a szitával, a Plejádokat (Fiastyúk) pedig Nut égistennő hasával. • Az eurázsiai samanizmusban a dobot helyettesítve jóslásra és gyógyításra használták (rdob). • Az európai boszorkányhit szerint a boszorkányok természetfölötti hatalmuknál fogva a tengeren is át tudnak kelni a szitán (Shakespeare: Macbeth). • A rostálás, az értékes és az értéktelen szétválasztása az ítélkezés mozzanatát idézi. Ebben az értelemben jelenik meg Ady Az Idő rostájában c. versében: „Az Úr, az Idő áll örökké, / De elmulnak a renyhe népek [...] Be igazság szerint hullunk ki / A kegyetlen óriás rostán.” [N. K.]
szív: Az élő szervezet központja. A Nappal állítják párhuzamba, amely a makrokozmosz középpontja, míg a szív a mikrokozmoszé. Az ősi kultúrákban az intellektuális funkciók és az ösztönös tudás szimbóluma. • Az egyiptomi hieroglifák rendszerében jele az redény, vagyis a befogadó, passzív, feminin forma. Női jellegére utal másik gyakran használatos jele: a lefelé fordított rháromszög, amely vulva-jelként is szerepelhet. Az egyiptomi teremtésmítoszban a teremtő isten, Ptah, előbb szívében tervezte meg a kozmoszt, és csak ezután hozta létre azt szava erejével (rszó/ige). Az élet jelképe és a cselekedetek irányítója. A Halottak Könyvének ábrázolásain Ozirisz ítélőszéke előtt a halott szívét helyezik a rmérleg egyik serpenyőjébe, mivel a szív az értelem és az akarat vezére. • Az óind elképzelésekben a lélek székhelye: „a nagy, nem-születő Önvaló, amely az



életerők közül a megismerésen, a szív belsejében lévő térben nyugszik” (Brihadáranjaka upanisad, IV. 3–4). A hinduizmusban az isteni középpont, Brahmá lakhelye, ezért rlótusz utal rá. Ismeretes a „szív szeme” kifejezés, amely rSíva harmadik szemére, a transzcendens bölcsesség kifejezőjére utal (rszem). • A buddhizmusban a Gyémánt Szív a tisztaság, az elpusztíthatatlanság jelképe. A kínai buddhizmus szerint rBuddha nyolc értékes szervének egyike. • Kínában királyi szervnek számít, mint irányító és uralkodó, a szellem lakhelye. Központisága miatt a Napot, a tűz és a föld elemét és az ötös számot hozzák vele kapcsolatba (röt). A taoizmusban a megértés helye; a bölcsnek két nyílás van a szívében, s mindkettő nyitva áll. A Távol-Keleten az érzelmi központ a rhas/gyomor. • Az azték hiedelemvilágban az élet, a lélek, a vallás, a szeretet központja. Az egyesítő életelvet és a vért tartalmazza (rvér). Az emberáldozatokkal az élet csíráját vélték felszabadítani, amely az isteneknek szánt áldozatként termékenyítő erőt jelképezett.
Az áldozat szívét felajánlják a Napnak (azték ábrázolás, XVI. sz.).
• Az iszlám a szívet tekinti a spiritualitás és a meditáció tényleges helyének, az abszolút tudás és az illumináció középpontjának, amely többszörösen be van zárva. A hívő szíve az irgalom és a könyörület trónja, a szerető szív a láthatatlan világ és Isten tükre. A muszlim hagyomány szerint a szív adja a legrejtettebb és legeredetibb gondolatokat, az ember intellektusának alapját. • A Bibliában és a keresztény hagyományban a szív a lelki élet székhelye. A belső ember szimbóluma, míg a test a külső emberé: „Az ember a külsőt nézi, az Úr azonban a szívet” (1Sám 16,7). A hit kifejezője: „Szeresd



Uradat, Istenedet szíved, lelked mélyéből, minden erőddel” (MTörv 6,5). A szív az érzelmek helye, ugyanakkor a gondolkodásé és a bölcsességé is. A jó és a rossz is a szívből származik: „Boldogok a tiszta szívűek, mert meglátják az Istent” (Mt 5, 8); de „A szívből törnek elő a rossz gondolatok...” (Mt 15,19). A Szentlélek lakhelye: „Pecsétjével megjelölt minket és foglalóul a szívünkbe árasztotta a Lelket” (2Kor 1,22). A szív magának a Megváltónak a jelképe, aki az emberért szenvedett; és a Szent Grálé, amely Krisztus vérét tartalmazza, s amelynek jele ugyanúgy egy lefelé forduló háromszög, mint a szívé (rGrál). A katolikus szimbolikában a latin kereszt alakú templom Jézus teste, az roltár pedig a szíve. A szív Isten Országa, amelyhez az ember belső fejlődéssel juthat el. A lángoló szív a vallásos lelkesedés és odaadás kifejezője, pl. Szt. Ágoston és Páduai Szt. Antal, a teológiai erények közül a megszemélyesített Szeretet attribútuma. A nyíllal átlőtt szív a bűnbánatra utal. A kereszttel ábrázolt szív Sienai Szt. Bernát és Sienai Szt. Katalin, a töviskoszorús szív pedig Loyolai Szt. Ignác és a jezsuiták attribútuma.
Antoine Wierix követője: Jézus, a szív formáló művésze (illusztráció, Hajnal Mátyás: Az Jesus szivet szerető szíveknek..., 1629, Bécs; Bp., OSZK).
Az evangélikus egyházban is fontos jelkép; Luther címerének – amelyen ötszirmú rózsán egy szívből kinövő kereszt látható – egyik alapeleme. Jelmondata: „Rózsákon jár Krisztus híve, ha keresztet hordoz a szíve. • A világi kultúrában általában az érzelmek és az érzelmi bölcsesség jelképe, szemben a rfej intellektualitásával, észelvűségével. Ismert reneszánsz



embléma: nyíllal átlőtt szív, alatta mottóként: „Amor vincit omnia” (A szerelem mindent legyőz). A késő középkor költészetében is a szerelem szimbóluma. A szentimentalizmus korának érzelmeket központba állító irodalmában szintén meghatározó motívum. A szív az igazi megértés szerve Saint-Exupéry A kis herceg c. könyvében: „...jól csak a szívével lát az ember.” Adynál szerelem-jelkép: „S vén szivem most sírva játssza el / A szív örök komédiáját” (A szív komédiája); az Üdvözlet a győzőnek c.
versében pedig a nemzet szenvedéseinek érzékeltetője: „Ne tiporjatok rajta nagyon, / Vér-vesztes, szegény szép szivünkön, / Ki, íme száguldani akar.” József Attila Amit szivedbe rejtesz c. költeményében a legbensőbb érzelem lakhelye, Reménytelenül c. versében pedig az ember magányának és számkivetettségének kifejezője: „A semmi ágán ül szivem, / kis teste hangtalan vacog.” [K. J.]
szivacs: Mivel magába szívja és zárja a vizet, a védelem, az óvás, ugyanakkor a kapzsiság és az önzés szimbóluma. • A keresztény művészetben Passió-jelkép; a keresztrefeszítés ábrázolásain szerepel (Mt 27,48). Ebben az értelemben látható a Krisztust övező angyalok kezében is (Jan és Hubert van Eyck genti oltárának A Bárány imádása c. táblaképén, 1426–1432, Szt. Bavo; Hans Memling Utolsó ítélet-oltárán, 1471, Gdansk, Muzeum Pomorskie). [N. K.]
szivárvány: Színes körívekből álló, légköri fényjelenség, amely a hulló esőcseppeken megtörő napfény által keletkezik. Égi út, összekötő a föld és az ég között. A kígyó, az ég és a rhíd jelképrendszeréhez kapcsolódik. • A buddhizmusban a szanszára, a lét birodalmában elérhető legmagasabb állapot a nirvána ún. tiszta-fénye előtt. Összekötő funkciója mutatkozik meg abban az elgondolásban, amely szerint rBuddha hétszínű szivárvány lépcsőn ereszkedik le az égből. A tibeti buddhizmus szerint a felhő és a szivárvány a lelki feleszmélés képe. Tibetben az uralkodók ég felé törekvő lelkét jelöli. • Kínában az ég sárkánya, a rjin és jang egysége, az univerzum és a szaporodás harmóniája. • A babilóniaiaknál Istar istennő nyakéke. • A görögöknél megszemélyesítője az „aranyszárnyú” Irisz, az istenek gyors hírvivője. Ovidiusnál Iris, Juno küldötte, a szivárványon mint „tarka fonálon” közlekedik az ég és a föld között (Met., I. 270; XI. 632). • Az iszlám ezoterizmusban az univerzumban tükröződő isteni képe. Négy színe, a vörös, a sárga, a zöld és a kék a négy alkotóelemnek felel meg. • A



keresztény szimbolikában az ellentétek egysége, a feloldódás jele. A vízözön után megjelenő szivárvány a kozmikus rend visszaállását, az Úr és teremtményei közötti szövetségkötést, a velük való megbékélést jelzi: „Ha a szivárvány megjelenik a felhőkön, látni fogom és megemlékezem az örök szövetségről, amely fennáll Isten és minden élőlény meg minden test között a földön” (Ter 9,16). Isten dicsőségének természeti kifejezője: „Nézz a szivárványra, s dicsérd alkotóját, káprázatosan szép a pompájában” (Sir 43,11). A Jézussal megújult világrendre, az új szövetségkötésre is utal. Az Utolsó ítélet ábrázolásakor Krisztus gyakran szivárványon trónol (Jel 4,3: „smaragdhoz hasonló szivárvány trónja körül”). Ez az ikonográfiai hagyomány jelenik meg Hans Memling Utolsó ítélet-oltárán (1471, Gdansk, Muzeum Pomorskie).
Becsei Vesszős György különítélete (falkép, 1388 után, Zseliz).
A rszínek hagyományos szimbolikájával összefüggésben a szivárvány hét színét a Szentlélek adományaiként is értelmezték: alapszínei közül a vörös Isten haragját, ill. a Megváltó vérét jelzi, a kék Krisztus égi tevékenységét, a zöld pedig az Úr kegyelmét, amelyet Jézus földi működése és halála által nyilatkoztatott ki. Az egyházatyák a szivárvány alapszíneit a Szentháromság jelképének tekintették. A katolikus és a görögkeleti egyház a hét szentséget a szivárvány színeivel jelképezi; eszerint a fehér a keresztség, a sárga a bérmálás, a zöld az oltáriszentség és az úrvacsora, a vörös a bűnbánat, a fekete az utolsó kenet, a lila az egyházi rend, a kék a házasság színe. A Mária-kultuszban a szivárvány Szűz Mária mennyei dicsőségére, és a teremtő és teremtmény közötti összekötő szerepére



egyaránt utal (Raffaello: Folignói Madonna, 1511–1512, Musei Vaticani; Grünewald: Stuppachi Madonna, 1517–1519, Stuppach, plébániatemplom). • A magyar irodalomban Adynál az értéktelen tarkaság kifejezője („Szivárvány, álom és soha” – A Jövendő fehérei); viszont A szivárvány halála c. költeményében a „szín-csoda” maga a Szépség, a költészet, amely a sivár környezetben pusztulásra van ítélve. Az ember megdicsőülésére is utalhat: „Néztük: az Ember / Különbje magas szivárványhidon / Istenülésnek amint neki-vág” (Tegnapi Tegnap siratása). Babits az antik szivárvány-istennőt idézi fel: „Iris, kinek mosolyja szivárvány, [...] jer ontsd elémbe képeid, / beszédes színkapú!” (Himnusz Irishez). Tóth Árpád a remény képeként használja: „...remény: remek ivet, / Boldog hídat színlelő szivárvány” (Rezignáció). Nagy László költészetében a vitalitás, az élet és a megújulás lehetősége a fagytól megmerevedett világgal szemben: „A legszebb dal felszálljon, / emberré váljon, / legyen a szívek táján / örökös tűzszivárvány” (Tűz-szivárvány). [A. B.]
szkarabeusz: Ganajtúró rbogár. Afrikában az örök megújulás lunáris jelképe. • Egyiptomban szoláris szimbólum. A gömböt görgető galacsinhajtó bogár a napgolyót maga előtt gurító Heper, a hajnali Nap megtestesítője. Mivel hátrafelé mozog, a Nap éjjeli, nyugatról keletre történő, a hajnali napfelkeltéig tartó útját jelképezi (Plut. Iszisz és Oszirisz, 74).
Szárnyas szkarabeusz (melldísz, Abüdosz, XXX. dinasztia, Oxford, Ashmolean Museum).
Az önmagából való keletkezés és a teremtés jelképe, mivel a hiedelem szerint csak hím szkarabeusz létezik, amely ürülékbe rejti petéit, így méltatlan anyagból istenként teremt élő princípiumot. A maszkulin nemzőerő kifejezőjeként is értelmezték. Felbomlásból születik, ezért az újjászületés, a feltámadás és a halhatatlanság jelképe. Apotropaikus jelentésére utal, hogy az elhunyt szíve fölé szkarabeuszt ábrázoló amulettet



helyeztek. • Az antikvitásban, majd az ókeresztény művészetben is megjelent a szkarabeuszhoz kapcsolódó feltámadás-szimbolika. • A taoizmusban a ganajtúró tevékenységét a látszólag ügyetlen ügyesség, ill. a tökéletlen tökéletesség példájaként emlegették, amelyek a bölcsesség ismérvei. [A. B.]
szó/ige: A szavak, az emberi kommunikáció eszközei már az ősi kultúrákban is jelképes tartalmat hordoztak. A mágikus szertartások varázsigéi gyakran jelentés nélküliek. Az átok és az ráldás szavainak súlyát a szavak hatóerejébe vetett hit adja meg. A szó magát a kívánságba foglalt esemény megtörténését jelképezi. Egyes kimondhatatlan, tabuként kezelt szavak, démon- vagy istennevek a szavak erejére, a kimondás által bekövetkező veszélyes eseményekben való hitre utalnak. • A sumer hitvilágban An égisten fia, „a sorsot megszabó úr”, Enki „a szó megalkotója a földön” (Enki és a világrend). • A teremtő szó, a teremtés kezdetekor kimondott csírahordozó Ige eszméje, mint az első isteni megnyilatkozás, amely által a mindenség formát ölt, sok nép kozmogonikus elképzeléseiben megjelenik. A teremtésmítoszokban a szó a világ eredetének tisztán szellemi forrását képviseli, s az isteni erő mindenhatóságát, egyedülállóságát hangsúlyozza, szemben az anyagból (relemek) való teremtéssel. Az egyiptomi, Kr. e. VIII. sz.-ból fennmaradt ún. Memphiszi Teológia (Ptah papjainak az Óbirodalom korától hagyományozódó tana) a szív gondolatát és a szó teremtő erejét állította kozmogóniai elképzelései központjába, szemben a héliupoliszi tanítással, amely Atum isten szexuális aktusát vallotta a teremtő cselekvésnek. • Az indiai Védákban és Upanisadokban a bráhman szó, amely eredetileg szent szó, imaformula volt, az isteni lényeget jelölte; e fogalom megtestesülése Brahmá isten, s a szent szavakat kimondó pap a bráhman (rbráhman/Brahmá). A bráhmanizmus misztikus jelentőséggel felruházott szava, az om (aum) az áldozati szertartásokban meghatározó szerepet játszott; áldozati énekként tisztelték: „Az Om szó maga a világmindenség” (Mándúkja upanisad, I, 1); „Ez a szó maga a bráhman, e szó a legnagyobb szentség. / Aki tudja e szó titkát, elér mindent amit kíván. / Ez az egy szó szilárd támasz” (Káthaka upanisad, II, 16–17). A hinduizmusban a dharma szent szó ’törvény’-t, ’erkölcsi jogrend’-et jelent. A buddhizmusban ugyanez a fogalom a szent tant tartalmazó szavak egysége. • Kínában a leírt szó, azaz az írásjegy nagy tiszteletben áll (rbetű/írásjel). • A logosz (’ige’) görög szó eredeti jelentése



’beszéd’, ’gondolat’, a matematikában ’arány’, ’ráció’. Hérakleitosznál a szakadatlan változás világában a stabilitás princípiuma, feltehetően matematikai értelemben. A sztoikusoknál ez a fogalom a világ rendjét szabályozó immanens értelemre vonatkozik. A késő hellenisztikus korban Platón tanaival összefüggésben – az emberi lélek alapvető összetevőjeként a logosz az ész, az intelligencia, az isteni gondolkodás, a nusz szimbóluma. • Az Ótestamentumban Isten szavának, amely kinyilatkoztatásaiban akaratának kifejezése, teremtő ereje van: „Isten szólt: „Legyen világosság, és világosság lett” (Ter 1,3). Az alexandriai iskola, köztük Philón, a görög és a zsidó tanokat egybekapcsolva, Isten teremtő erejét a Logosszal azonosította. Ez a fogalom a korabeli filozófiában az Isten és az ember közötti űr betöltője, a Bölcsesség, az isteni kisugárzás, keresztény értelmezésben Isten fia, aki az égi és a földi világ között közvetít. János evangéliumában az Ige (Logosz) Jézus Krisztus isteni természetét jelöli, amely a kezdetektől létezett: „Kezdetben volt az Ige, az Ige Istennél volt, és az Isten volt az Ige” (Jn 1,1–3); „S az Ige testté lett, és közöttünk élt” (Jn 1,14). Az egyházatyák ez alapján dolgozták ki az Ige teológiáját. • A szó erejének devalválódása, s ellentétpárja, a rcsend felmagasztosulása az európai kultúrában a modern kor kezdetén jelentkezik. A lényeg nélküliség, a felszínesség jelképévé válik a kiüresedett szó, amely már nem hordoz mély tartalmat, jelentést. Hölderlin a jelentés fontosságát hangsúlyozza, amelynek kifejezésére kevés a szó: „Ami legjobb bennünk, az úgyis mindig kimondhatatlan marad, önnön mélyén pihen, mint a gyöngy a tenger fenekén” (Hüperion). József Attila költészetében a magányt, a világ kiüresedését jelzi: „Fáj a szivem, a szó kihül” (Reménytelenül; Vas-szinű égboltban). Ugyanakkor pozitív értelmű jelzőkkel megerősítve („szép szó”, „jó szó”) a fenyegetésekkel szembehelyezkedő magatartás, az erkölcsi erő kifejezője. A szó a költészetet is szimbolizálhatja. Rimbaud ezt írja Delíriumok II. A szó alkímiája c. művében: „A költői ócskaságoknak nagy szerepük volt az én szóalkímiámban.” Ady így magasztalja Csokonai költészetét: „Szavak, akiknek Főbusza volt Vitéz [...] Szavak, »szárnyatok bársonyára« / »Szedegessetek violaszagot«, / Midőn felröpködtök őt
dicsérni” (Vitéz Mihály ébresztése). Weöres Sándor Ars Poeticájában így fogalmazza meg a szavak jelentőségét: „Fogd el a lélek árján fénylő forró igéket.” [Ú. E.]



szögmérő: Az építészetben és a geometriában használatos mérőeszköz, amely mértani szögek mérésére szolgál. Kínában az építkezés (házak; kínai nagy fal) eszközeként civilizáció-jelkép. A Csou-korban (Kr. e. XI–III. sz.) az előkelő udvari hivatalnokok attribútuma. • A középkorban a rhét szabad művészet ábrázolásain a Geometria mellett látható. • A szabadkőműves szimbolikában az isteni és felebaráti szeretetet és az erényt fejezi ki, amelyet a mester képvisel, ezért hordanak a nagymesterek szögmérő formájú medált a nyakukban. A derékszögű szögmérő, a függőón és a szintező („a három aktív ékszer”) a mestert és két, páholyra felügyelő társát jelenti, szemben a megmunkálatlan kővel és a rajzasztallal, amely az alacsonyabb fokozatú testvérek jele. Két merőleges szára az aktív és a passzív energiák egyesülését jelképezi. ringa/függőón, rkörző, rvonalzó [L. A.]
szőlő: A növénytermesztéssel és a termékenységgel kapcsolatos istenségek attribútuma. • Az egyiptomi mitológiában Sai a szőlővessző istene; az elégedettség, a bőség, a gazdagság fogalmai kapcsolódnak alakjához. • Az antikvitásban rDionüszosz-Bakkhosz/Liber-Bacchus attribútuma, akit megváltóként tiszteltek, mivel adománya, a rbor megszabadít a bánattól és életörömöt hirdet.
Dionüszosz szőlőindáktól övezve (apulai vázakép).
thürszosz-botjának és koszorújának egyaránt szőlőlomb és szőlőfürt az alapeleme (rthürszosz) (Caravaggio: Bakkhosz, 1589 k., Firenze, Uffizi; Michelangelo: Bakkhosz, 1496–1497, Firenze, Bargello; Tiziano: Bakkhosz és Ariadné, 1518, London, National Gallery). Az egyik, Dionüszosz kíséretéhez tartozó szatürosz, Ampelosz a szőlőtőke megszemélyesítője (Ovid. Fasti, III. 409). • A Bibliában a szőlőtő Izráelt jelképezi, amelyet az



Úr Egyiptomból telepített rKánaánba, hogy ott gyökeret eresszen, és terebélyesedjék (Zsolt 80,9–12). A szőlőlugasban való időzés a békére, jólétre utal (1Kir 5,5; Mik 4,4; Zak 3,10; 1Mak 14,12). A Számok könyve szerint azok a férfiak, akiket Mózes előreküldött Kánaán felderítésére, hatalmas szőlőfürttel tértek vissza, s a kánaáni bőséget jelző gyümölcsöt a vállukra vetett boton szállították (13,17–24). Az egyházatyák és a középkori teológusok ezt a részt a keresztrefeszítésre vonatkoztatták, a szőlőfürtöt Krisztus-szimbólumként, a két hírvivőt az Ó-, ill. az Újszövetség képviselőjeként értelmezték. Nicolaus de Verdun klosterneuburgi oltárképén (1181) a jelenet a következő felirattal szerepel: „A botban, melyen a szőlőtő függ, Krisztus keresztfáját lássátok.” A Jánosevangéliumban Jézus ezt mondja magáról: „Én vagyok a szőlőtő, Atyám a szőlőműves. Minden szőlővesszőt, amely nem hoz gyümölcsöt, lemetsz rólam, azt pedig, amely terem, megtisztítja, hogy még többet teremjen” (15,1–11). Ez a kép Jézus és követői igen szoros összefonódására utal, valamint magában foglalja az üdvösség ígéretét is.
Szőlőindák, közöttük két páva és az XP monogram (ókeresztény dombormű, VI. sz., Ravenna, San Apollinare Nuovo) (rbetű/írásjel).
A késő középkori ábrázolásokon gyakran jelenik meg a keresztre feszített Jézus egy szőlőtövön, ugyanis az élet fáját szőlőtőnek is elképzelték (pl. a doberani ciszterci kolostortemplom szentélyét a hajótól elválasztó feszületén).



A feszület mint szőlőtő, jezsuita szentek körében (rézmetszet, XVIII. sz., Szilárdfy Z. gyűjteménye).
Herradnak, Landsberg apátnőjének Hortus Deliciarumában (XII. sz. vége) szőlőtőként ábrázolták az Egyházat (Eklézsia), amelyet Krisztus őriz a rókáktól, azaz a tévtanítóktól és az eretnekektől (rróka). Az egyházatyák Sir 24,17 alapján („Rügyeket hajtottam, mint a szőlőtőke, virágaim pompás gyümölcsöt termettek”) Szűz Máriát is szőlőtőkéhez hasonlították, amelynek gyümölcse Krisztus. A késő középkorból számos olyan ábrázolás maradt fenn, amelyen Mária vagy a gyermek Jézus szőlőfürtöt tart a kezében (Lucas Cranach: Madonna a gyermekkel, 1525 k., Moszkva, Puskin Múzeum). A négy évszak közül az ősz megszemélyesített figurájának attribútuma. A hónapok közül Szeptemberhez, a termények betakarításának hónapjához kapcsolódik. Száraz ágra csavarodva az átölelő, felvidító barátság jele (rág/vessző). • Kölcsey Hymnusában a bőség, a termékenység jelképe. Petőfi A költő s a szőlővessző c. versében a költői sors azonosul a szőlő életével: mindkettő „A világnak adja a lelkét”. Az apostolban a szőlőszem-hasonlat a föld, az emberiség „megérésének” kifejezője. Babits Őszi pincézés c. versében „a Bor szellemének ébredését a Szőllő roncsaiból a Feltámadáshoz hasonlítja”, Krisztust pedig Dionüszoszhoz. rgyümölcs/termés, rszőlőprés [P. E.]
szőlőprés: A szőlő levének kipréselésére szolgáló eszköz. A Bibliában Isten haragjának szimbóluma. Izajás úgy írja le Izráel bosszúálló istenét, mint aki az elnyomó népeket haragjának szőlőprésében sújtja (Iz 63,1–6). A Jel 19,15-ben hasonló értelemben szerepel: „Vasvesszővel kormányozza



majd őket, és tapossa a mindenható Isten haragja tüzes borának sajtóját.” • A keresztény ikonográfiában Krisztus megváltó halálára utal. Míg az eucharisztia-jelképek közül a misztikus rmalom a kenyérrel/ostyával van összefüggésben, addig a misztikus szőlőprés a borral, ill. a szőlő–Krisztus megfeleltetéssel. Szt. Ágoston Krisztust az Ígéret földjéről származó szőlőfürthöz (Szám 13,24) hasonlította, amelyet szőlőprés alá tettek. A középkori ábrázolásokon Krisztust a prés alatt térdelve jelenítik meg, s a prés előtt egy tál látható, amely majd felfogja a vérét. rbor, rszőlő [P. I.]
szövés/szövet: A szövéshez, az egyik legősibb kézműipari tevékenységhez gazdag szimbolika fűződik. A szövőszéken készített felvetés, valamint a szövés egymást keresztező függőleges és vízszintes fonalrendszere az univerzumra utal. A szövés folyamata a kozmikus teremtés tér- és időbeli szerkezetét jelképezi. Ennek eredménye, az elkészült szövet szövőszékről való levágása a szülés teremtő pillanatával, a rköldökzsinór elvágásával mutat párhuzamot; ebben az értelemben a szőttes az ember misztikus anatómiáját, életét, sorsát, végzetét fejezi ki. • Kínában a kétféle fonalrendszer a jin és a jang. • A buddhizmusban az állandóan változó létezés, a létfolyamat, a szanszára jelképe. • A görög-római mitológiában rPallasz Athéné/Minerva, a kézművesmesterségek patrónusa a világ harmóniájának szövője, aki a vele szövésben vetélkedő Arakhnét pókká változtatta (Ovid. Met., VI.) (rpók). A visszafejtett szövet mint az idő előrehaladtának késleltetője Homérosz Odüsszeiájában, Pénelopé történetében jelenik meg (II. 93–106) (rMoirák/Párkák). • A germán mitológiában Holda és a nornák szövik a végzet szövetét. • A muszlim hagyományban a szövés a mozgó univerzum szerkezetét jelképezi. A szövés alapját alkotó vertikális láncfonal az állandóság, a felcserélhetetlenség, a forma, amely aktív és férfias jellegű. A beszövött, horizontális vetülékfonal a változatosság, az esetlegesség, az anyag, amely passzív és nőies jellegű. A szövés folyamatában összekapcsolódó két fonalrendszer az ellentétes princípiumok, a hím és a női jelleg teremtő egyesülését fejezik ki. • Az Ószövetségben Izajás prófétánál jelenik meg a szőttes mint az élet szimbóluma, amelynek elkészülte és levágása felett Isten dönt: „Életemet, mint a takács, felgöngyölöd, hogy aztán levághasd a szövőszékről” (Iz 38,12). A jeruzsálemi Templom fontos szakrális tárgya, a Szentek Szentjét elfedő szőttes jelentése a rfüggöny/kárpit szimbolikájában összegződik. Philón „Isten szép szövetének” nevezi a világmindenséget.



Proklosz a Jézussal viselős Szűz Máriát az üdvösség tervének titokzatos szövőszékeként írja le, amelyen az isteni és az emberi természet szövődött egybe. A keresztény hagyományban a szövés a Biblia ismeretét is példázza, amelyen belül az alaprendszer, a láncfonál a sarkalatos tanokat, a beszövött vetülékfonál pedig a tanok értelmezését fejezi ki. • Goethe Faustjában a szövőszék kozmikus szinten, az idő jelképeként jelenik meg, amely a Földszellem szavai szerint az isteni törvényszerűség megalkotója: „És zúg a szövőszék, az idő, s azon én / Így dolgozom Isten eleven köpenyén” (Faust, I). A szövés és fonás, mint jellegzetesen női munka, az asszonyi jóravalóság, erényesség, a női értékek kifejezője, pl. Schiller A nő méltósága c. versében: „Tiszteld a nőket! ők szövik és fonják / Földi sorsunkba a mennyei rózsát, / szövik a szerelem hű kötelét.” Heine A takácsok c. versében az antik sorsistennőkkel összefüggő jelentések a „Germánia szemfödelét” szövő takácsokhoz kapcsolódnak. • A magyar költészetben Ady világháborús lírájában a pusztulás képe a széteső szövet: „Egész világ szőttje kibomlott” (E nagy tivornyán). József Attila Eszmélet c. versében az emberi végzet oka az esetlegességekből összeszövődő törvényszerűség: „csilló véletlen szálaiból / törvényt szőtt a mult szövőszéke / és megint fölnéztem az égre / álmaim gőzei alól / s láttam, a törvény szövedéke / mindíg fölfeslik valahol.” Tóth Árpádnál a biblikus jelentés szerepel: „Ó, Isten, Isten, lelkek ősz takácsa, / Nézd drága kelméd, kincses szőttesed [...] A sok finom fonál hogy szétesett –” (Az árnyból szőtt lélek). Weöres Sándor az ősi természet gazdag, termékeny bőségét, az élet kialakulását jelképezi a szövés folyamatával: „vad vonulás alján, álomban
sző-fon, remeg” (Hatodik szimfónia, Az ősidő). Post-existentia c. versében a létezés örök folyamatának képe: „Nem nyughatsz addig [...] míg át nem szőtted árnyad és szined / a szerelem végtelen szőttesébe.” rfonal/fonás [Ú. E.]
szürke: A rszínek világának centruma, az átmenet minden szín között: ebben az értelemben az ember szimbóluma. A rhamu és a rköd színe, ezáltal a szomorúság, a melankólia, az unalom, a nyomasztó „szürke” hangulat, a depresszió. • A keresztény szimbolikában a test halálát és a lélek halhatatlanságát jelképezi. Ezért az Utolsó ítéletkor Krisztust szürke ruhában is ábrázolják. Ebben a kettős értelemben vált az egyházi közösségek, a rendek megkülönböztető színévé. A ferences rend kezdeti, teljes evangéliumi szegénységet hirdető korszakában szürke, durva



ruházatot írt elő tagjainak, amely a kolduló rend teljes alázatát, földi hívságoktól való elfordulását fejezte ki. Elnevezésük is erre utal: „szürke barátok”. Ehhez a képzetkörhöz kapcsolódva az egyszerűség, a szegénység, a bűnbánat kifejezője. • A színek ellentéteként a semlegességet, a középszerűséget és a hétköznapiságot jelenti, pl. Ady Vízió a lápon c. versében: „...Szürke, silány, szegény világ. [...] A szürkeségből néha-néha / Kidugom büszke, nagy fejem.” Különállását az elszemélytelenítő, hétköznapi tömegtől Új vizeken járok c. versében hangsúlyozza: „Én nem leszek a szürkék hegedőse.” Szürkeség, ill. szürkület formájában a magány, a reménytelenség kifejezője, pl. József Attila Mióta elmentél és Szürkület c. verseiben. [P. E.]
szűz: Az élet aszketikus megszenteltségét, a tisztaságot, az istenséggel való kapcsolattartást fejezi ki számos kultúrában. A szakrális szervezethez több helyütt szűz női papi rend is tartozott, pl. az inkáknál a Nap jegyesei mindenkitől elzárva éltek. A szűz foganás mítosza szerint szűz anyától származott sok nép kiváló hőse, istene, gondolkodók és uralkodók (pl. a mexikói főisten, Quetzalkoatl; Ozirisz, Attisz és Mithrasz, Perszeusz, Hébé és Héphaisztosz, valamint Nagy Sándor és Jézus Krisztus). Ezekben az eredetmondákban a szűz foganás misztériuma az isteni eredet, a mágikus erő, a különleges képességek birtoklásának kifejezője, amely a kiválasztottság bizonyítéka. • Az antikvitás szűz istennői a leigázhatatlanság megtestesítői (rArtemisz/Diana, rPallasz Athéné/Minerva). Rómában a szűz Vesta tiszteletére rendelt papnők rendelkeztek kiemelkedő szakrális funkcióval: az állam életének kiegyensúlyozottságát és állandóságát jelképező tűzhely őrzése volt a feladatuk (rHesztia/Vesta). A szűz prófétanők, a szibüllák feladata volt az istenek üzeneteinek megértése és tolmácsolása (rpróféta/vates/szibülla). Vergilius a IV. eclogában említi a szűz eljövetelét: „Eljött már az idő, mit a jósnő szent szava hirdet / újraszületve az évszázak nagy rendje megépül. / Már megtérhet a Szűz, meg az ősi saturnusi korszak, / már új sarjat küld le a földre az ég a magasból” (4–6). A keresztény értelmezések ezt a Messiás csodás foganásának és születésének evangéliumi történetével hozták összefüggésbe. Valójában a Szűz csillagképhez kapcsolódó asztrológiai fejtegetésekre utal, amely szerint az aranykorban a földön élő Diké – az állatöv Szűz jegye – egy újabb aranykorban jön ismét a földre (rHórák, rSzűz csillagkép). • A kereszténységben a csodás, szűzi fogantatást és születést rJézus Krisztus, a



Megváltó istenségének jeleként értelmezték (rAngyali üdvözlet, regyszarvú, rSzűz Mária). Ennek ószövetségi előképe Izajás próféta jövendölése a Messiás szűztől való születéséről (Iz 7,14). A szüzesség keresztény eszménye az Úrhoz való kizárólagos ragaszkodás és hűség jele. Pál apostol ezt az eszményt javasolja a híveknek a házassággal járó „testi nyugtalanság” helyett: „a szűz arra gondol, ami az Úré, hogy testben és lélekben szent legyen” (1Kor 7,34). A vőlegényre várakozó öt okos és öt balga szűzről szóló evangéliumi példázat az üdvözült és a kárhozott lelkek sorsára utal (Mt 25,1–13) (rlámpa/mécses). A középkori katedrálisokon az Utolsó ítélet kompozíciójához kapcsolódva ábrázolták őket; a glóriát vagy koronát viselő okos szüzek Krisztus jobb oldalán állnak, kezükben égő lámpát tartva (1220 k., Párizs, Notre-Dame-katedrális, főkapu) (rjobb és bal). A remeteség és a szerzetesség az Istennek szentelt élettel, a világi javak elutasításával egyben a családi kötődéseket és a testi kapcsolatokat is elutasította; ennek alapvető eleme a szüzességi fogadalom. A szüzesség a keresztény erények, az ártatlanság és a tisztaság megtestesítője, a szexualitáshoz kapcsolt paráznaság bűnével szemben. A Himnusz a szent szüzekről c. latin költemény a bűntelenség és a mártíromság folytán védelmezőként tisztelt szűz szenteket sorolja fel, akik Krisztus jegyesei: „Krisztus [...] szüzek szeretője.” Az Árpád-házi magyar szentek közül a fiatalon meghalt Szt. Imre herceghez („vágyja őrzeni / szüzessége fényét” Himnusz Szent Imre hercegről) és IV. Béla leányához, Árpád-házi Szt. Margithoz kötődött a szűzi, tiszta élet felmagasztosítása. J. I. Cimbal oltárképén Szt. Imre, szüzessége jeléül, liliomot tart a kezében. Az égi szerelmet választja; lábával a földet hatalmában tartó, bekötött szemű Amor figurájára tapos.



J. I. Cimbal: Szent Imre-oltárkép (XVIII. sz., Bp., MNG).
• A protestantizmus elutasította – a katolicizmus ellentmondásainak egyikeként – a szerzetesség és a cölibátus (papi nőtlenség) szüzességhez kapcsolódó eszményeit. • A misztikus irodalomban a szűz és a szűziesség Isten bölcsességének megszemélyesítése: „a szűz nem teremtett és nem született és örök”; „Sophia Isten bölcsessége és örök szűz, nem asszony, hanem folttalan tiszta lény, aki Isten hasonmása” (Jakob Böhme). • Az iszlám hagyományban az igazhitűek paradicsomi boldogságának ígéretei a szépséges szűz hurik (rParadicsom). • Az európai irodalomban mind a szüzesség evangéliumi eredetű katolikus eszménye, mind az azt bíráló felfogás megjelenik. Pl. Diderot Az apáca c. regényében az istennek szentelt szűzi életforma a képmutatás és az elfojtott vágyak forrása, a felvilágosodás egyházellenességének egyik fő célpontja. Baudelaire Egy Madonnához c. versében a Szűzhöz kapcsolódó eszményítő hódolat és a „barbár kéjjel” vegyülő erotika kapcsolódik egybe: „Szoknyád Vágyam legyen, a lágyan reszkető / Apály s dagály gyanánt szálló s ereszkedő [...] Majd Gondolataim sok gyúlt Gyertyája sort áll, / hol, Szűzek Asszonyát, emel virágos oltár.” Vörösmarty A’ klastrom c. epigrammájában a szüzesség a szerelem szentségét megelőző leány-korszak: „...a’ lány’ szive zár-lak: apáczák / Benne az érzelmek ’s szűz fejedelmök erény.” Ady Új versek c. kötetének utolsó ciklusa a Szűz ormok vándora címet viseli, amely egy addig ismeretlen, új világ költői és emberi megtapasztalására és leírására mint költői programra utal: „...nagy szűzi Vizekre, / Röpülj hajóm” (Új vizeken járok). Úri szűz dicsérete c. versében a szüzesség „buja jelírás”, a



képmutatás kifejezője: „Az ördög s a hazugság védi / Ezt a te híres szüzességed.” [A. D.]
Szűz csillagkép: A hatodik európai állatövi csillagkép, időszaka augusztus
24–szeptember 22. Jele: . • A kalásszal vagy karddal ábrázolt női alakot, amelyet a csillagkép kirajzol, az ókorban az aratás vagy az igazság istennőjének (Egyiptomban Ízisznek, a görögök Démétérnek, Dikének) vélték. Aratosz Phainomena (Tünemények) c. eposzában. Diké „a jogos javak osztogatója”, aki az aranykor idején az emberek közt élt, majd az erkölcsök romlása miatt „meggyűlölte Diké a vad emberi fajtát, / s felszállt tőlük az égre” (133–134) (raranykor, rHórák). • A középkori ábrázolásokon kezében virágot vagy kalászt tartó leányként jelenik meg; a népi vallásosságban az „arató Szűz” tisztelete összekapcsolódott a Máriakultusszal (rgabona/búza). Két katolikus liturgikus ünnep is erősítette ezt a hagyományt: a Szűz jegyében ünneplik Szűz Mária születését (Kisboldogasszony, szeptember 8.), valamint Szűz Mária szent nevének ünnepét (szeptember 12.).
Szűz csillagkép (Csízió, Kolozsvár, 1592, Bp., MTA, Kézirattár).
• Az asztrológiai hagyományban a rMerkúr bolygó befolyása alatt álló jegy; az anyag átszellemiesítésének, a megismerő ösztönnek a jelképe. Az aprólékos pontosság, a megfontoltság, a szellemi érdeklődés tulajdonságait társították a jegyhez. A négy elem közül a földhöz rendelték. A zodiákus



ember ábrázolásain a gyomor és a derék táján található. rállatöv, rszűz [Ú. E.]
Szűz Mária: A katolikus és ortodox keresztény vallás egyik központi alakja, Isten anyja, Istenszülő (Theotokosz). Kultikus tisztelete az ókeresztény időkbe nyúlik. Órigenész és Szt. Ambrus nézeteivel összhangban az epheszoszi zsinat 431-ben hittétellé emelte Mária Istenanyaságát. A bizánci művészet királynői méltóságban, hieratikus fenségben (Hodigitria-), és az anyaságot hangsúlyozva (Galaktotrophusza-, Eleusza-ikontípus) egyaránt megjeleníti. • A katolikus egyház Mária-képe a kora középkori teológiában, elsősorban Clairvaux-i Szt. Bernát mariológiájában kristályosodott ki. Szüzessége által a tisztaság erényének megtestesítője; anyasága kiválasztottság, csodás termékenység, az isteni kegy, a Megváltás művének kezdőpontja: „Te vagy, akiben végre is Istenünk a világ megváltását tervezte” (Clairvaux-i Szt. Bernát: De diligendo Deo) (rAngyali üdvözlet). Az isteni fenség részese, az Egyház, a templom jelképe, a Megváltó földi természetét jelenti. A tipológiai szimbolizmusban (párhuzamban az Ádám–Krisztus megfeleltetéssel) „Új Éva”, aki az Angyali üdvözletkor Krisztus befogadásával helyreigazítja az eredendő vétket, rÉva kígyó általi elcsábíttatását („Foganásod gyógyított, / mert a Kígyó / csalása elbódított” – Guy de Bazoches Éneke a Boldogságos Szűzről). A tiltott gyümölcsöt evő Ádám és Éva ábrázolása a Madonnaképeken erre a tanra utal, pl. Mantegna A győzelem Madonnája c. festményén (1496, Párizs, Louvre). ószövetségi előképének tekintették Áron kivirágzott ágát (rÁron vesszeje), a csipkebokrot, amelyben az Úr megjelent Mózesnek (rcsipkebokor), Gedeon gyapját (rGedeon gyapjúja), valamint Izajás jövendölését a szűztől foganó Messiásról („Ime a szűz fogan, fiút szül” Iz 7,14). Mint rJézus Krisztus anyját – az Istenhez legközelebb álló földi személyt – az isteni és az emberi szféra közötti legfőbb közvetítőként tisztelték: „Az Úr akarta, hogy semmink se legyen, ami Mária kezén ne ment volna keresztül. S ugyanígy: ez az ő akarata, hogy egészen Márián keresztül legyünk az Övéi” (Clairvaux-i Szt. Bernát: De diligendo Deo). Ezzel összefüggésben patrónusi szerepet tölt be, a hívek védelmezője, imáik közvetítője, amelynek jellegzetes ikonográfiai ábrázolása az ún. köpönyeges Mária-képtípus (Piero della Francesca: A Könyörületesség Madonnája, 1445 k., Sansepolcro, Pinacoteca Comunale) (rköpeny/palást). Ebben a szerepben ábrázolják az ítélkező Krisztus jobbján



is (pl. Hans Memling: Utolsó ítélet-oltár, 1471, Gdansk, Muzeum Pomorskie). Mennybemenetele a megváltott emberiség feltámadásának jelképe (Tiziano: Mária mennybemenetele, 1516–1518, Velence, Santa Maria Gloriosa dei Frari). A Szűz Máriának ajánlott gótikus katedrálisok sora (pl. a chartres-i, a reimsi, a párizsi vagy az amiens-i Notre-Dame) jelzi a középkori kereszténységben betöltött jelentőségét. A rózsaablakok gyakori központi motívuma Szűz Mária és a gyermek Jézus (chartres-i Notre-Dame-székesegyház északi kereszthajójának rózsaablaka, 1225 k.). Szintén a rrózsa korabeli szimbolikájához kapcsolódnak a Madonna a rózsakertben típusú képek (Stefan Lochner: Szűz Mária a rózsalugasban, 1440 k., Köln, Wallraf-Richartz Museum). Villon Ballada, melyet
Édesanyja kérésére készített a költő, hogy imádkozhassék Miasszonyunkhoz c. versében „Ég Úrasszonya, Föld helytartónője, / Poklokon is Császárnő: csupa kegy.” Danténál „szent Virág”, „drága Csillag” (Ist. Színj., Paradicsom, XXIII. 88; 93). A Mária megkoronázása-képtípus a mennyei dicsőség részeseként ábrázolja (pl. Torriti Mária megkoronázása c. mozaikképe, 1294, Róma, Santa Maria Maggiore).
Mária megkoronázása (Strasbourg, dóm, déli kapu timpanon domborműve, 1220 k.).
A Van Eyck testvérpár genti oltárán (1426–1432, Szt. Bavo) Mária királynői fenségben, az Isten jobbján látható; a feje körüli felirat: „mert ékesebb a napnál és fönségesebb minden csillagképnél” (Bölcs 7,29); „Az örök világosság kisugárzása, és az Isten működésének tiszta tükre és jóságának képmása” (Bölcs 7,26). A rkorona díszei: rgyöngy, rliliom és rózsa. A reneszánsz Madonna-képek az anya és a gyermek szeretetteljes kapcsolatát hangsúlyozzák, az érzelemmel átélt hit, a gyengédség és a harmónia kifejezői (Botticelli: Rózsás Madonna, 1468 után, Párizs, Louvre;



Raffaello: Madonna del Granduca, 1504, Firenze, Palazzo Pitti). A keresztrefeszítés- és a levétel a keresztről-képtípusok Máriája a „lélek mártírja” (Clairvaux-i Szt. Bernát), a fájdalom és a gyász jelképe (Jacopone da Todi Himnusza a Fájdalmas anyáról; „Fia keresztjét viselte lelkében” anonym magyarországi szerző Hóra-éneke a Hétfájdalmú Szűzről; Rogier van der Weyden: Levétel a keresztről, 1435 k., Madrid, Prado; Botticelli: Krisztus sírbatétele, 1495 k., München, Alte Pinakothek).
Matthias Greischer: Posony Csudalat Boldog Aszony Képe Posonyban (Esterházy Pál: Az egész világon levő csudálatos Boldogságos Szűz képeinek rövideden föltett eredeti, 1690).
• A magyar hagyományban az ősi Boldogasszony-képzet a Mária-tisztelet részévé vált (rBoldogasszony). Ő az ország védelmezője, „Patrona Hungariae”, akinek I. (Szt.) István király ajánlotta fel a magyar koronát. A győri Szent Ignác-templom Patrona Hungariae és a magyar szentek c.
mellékoltárképén ez a jelképes felajánlás látható a mennyei szférában, míg a földi szinten a szent püspökök, valamint Szt. Imre herceg és Szt. László király védelmezi a hazát a „Patrona Hungariae” feliratú, Madonnát ábrázoló pajzzsal a török támadókkal szemben (1642). • Pázmány Péter egyik latin himnuszában így összegzi a hagyományos Mária-titulusokat: „Óh dicsőséges, óh ékességes, csillag, fényességes! / Világ úrnője, kegyes anya, édes! [...] Menny királynéja, búk enyhítője, egek erős őre, [...] Fehér liliom, rőt rózsaszirom, viola-fuvalom [...] Fénye a fénynek, kútja
segélynek és lelki reménynek” (Éneke Magyarország Védasszonyáról).
Mária alakja Weöres Sándor költészetében is megjelenik (Salve Regina); a



Hetedik szimfóniában: „Csillag-pályák asszonya, Mária.” ranyaistennő, rférfi és nő, rGrál, rkirály és királyné [Ú. E.]
szvasztika/horogkereszt: A kereszt-szimbólum egyik legrégibb és legelterjedtebb formája, amely az alap keresztforma statikusságával szemben a dinamizmust is hordozza, így önálló jelentésköre alakult ki.
Római villa padlómozaikja (Spárta).
• Az eurázsiai népek ősi geometrikus motívumaként a napistenek és az égistenek jele. Mint rkereszt, a rnégy égtájra, a kereszt csúcsaihoz illeszkedő horgok pedig a Nap mozgására utalnak, így a napszekér vagy napkerék jeleként a világ egy mozdulatlan rközéppont körüli körforgását jelzi (rkerék, rszekér/kocsi). Ezzel a mozgás és mozdulatlanság, a férfi és női elv egységét fejezi ki. A négy holdfázis kifejezőjeként a női elvvel hozták összefüggésbe. Két egymást keresztező villámként értelmezve a viharistenek attribútuma. Az ősi ábrázolásokon különböző jelentéseket hordoz: az áldás, a jókívánság, a termékenység, az élet, az egészség, a hatalom és a szerencse jelképe. Két alapformája ismert, az egyik az óramutató járásával megegyező irányba, a másik az óramutató járásával ellentétes irányba forog, s mindkettőhöz különböző jelentések kötődnek. • Indiában az óramutató járásával megegyező irányba forgó szvasztika a tavaszi rNap, a délig tartó napmozgás, a fény, az élet szimbóluma, míg az ellentétes irányba forgó az őszi Napé, a déltől éjszakáig tartó napmozgásé, a sötétségé, a halálé. A két forma együttes ábrázolása a Nap és a Hold, a férfi és a női aspektus, az égi és az alvilági hatalom kifejezője. A hinduizmusban



a négyféle isteni alapelvre utal. A védikus tűz- és égisten, Agni, majd a hinduizmusban Brahmá, Visnu és Síva jele. • A buddhizmusban elsősorban szerencsehozó ábra. Tibetben kozmikus energiát fejlesztő jelnek tartják, amelyet mantra-gyakorlatok közben a földre rajzolnak.
Lótusztrónon ülő Buddha, mellén a szvasztika jelével (japán rajz, Kamakura korszak, XIII. sz. k.).
• Kínában a fang írásjel korai formája, amely az ég és a föld négy negyedét jelölte. Ez az ún. „tízezer dolog”, az élőlények összességének jele (rtízezer). Szegélydíszként a végtelen idő, az élet örökös megújulásának szimbóluma, gyakori jelentései: ’tökéletesedés’, ’törvényhez igazodó cselekedetek’, ’hosszú élet’, ’áldás’. Az óramutató járásával megegyező irányba mozgó szvasztika a jang, az ezzel ellentétes irányú a jin. A Japánban is elterjedt kínai eredetű (csan) zen buddhizmusban rBuddha szellemének pecsétje. A középkori Japánban az óramutató járásával ellentétes szvasztikát tekintették apotropaikus hatású szerencse-jelnek. • Az antikvitásban Zeusz/Jupiter mint ég-, vihar- és esőisten, valamint Héliosz/Sol napisten attribútuma. Istennőkkel is megjelenik; Héra/Juno, Démétér/Ceres, Artemisz/Diana ábrázolásain termékenységi szimbólum. • A keltáknál, valamint az északi germán népeknél szerencse- és hatalom-jelkép; a viharistenekhez társul. Az energia és a vándorlás kifejezője is lehet. A gallok Bellanus napisten oltárán ábrázolták. • A Kr. e. 3. ée.-ből származó sumer szvasztika-jel feltehetőleg szoláris és termékenységi jelentést hordozott. • Az asszír-babiloni, az egyiptomi és a zsidó kultúrában nem szerepel, viszont a korai keresztény ikonográfiában gyakori motívum. A katakombákban Krisztust jelképezi, a



világközéppont és a Nap ősi jelentéseit hordozva. Az ókeresztény bazilikákban is megjelenik, gyakran többágú formában, itt szintén Krisztusra mint Napra utal. A román kori ábrázolásokon a négy evangélistát is jelölheti, s a szvasztika mozdulatlan középpontjának Krisztust tekintették. Nagy Károly uralkodói pecsétjén hatalmi szimbólum. • A muszlimoknál a négy világtáj és az angyalok által ellenőrzött négy évszak kifejezője. • A szabadkőműves jelképrendszerben a Tudást jelenti, valamint asztrológiai aspektusa is van. Központja a Sarkcsillag, a négy kar a négy fő pozíció a Nagymedve körül, ebben az értelemben a világ forgását reprezentálja. • A XX. sz.-ban Hitler hatalmi jelvényül választotta, s ezzel a nácizmus, a fajgyűlölet jelképévé degradálta. 1920-ban vált hivatalos pártszimbólummá az átlós elrendezésű, 90°-os szögben elforgatott szvasztika, amelyhez már a századfordulótól kezdődően fokozatosan kapcsolódott az újjáéledés, az egyesült német birodalmi eszmény, a rasszizmus és az antiszemitizmus. [K. K.]
T
táltos: rsámán/táltos
Tammúz: rDumuzi/Tammúz
tánc: A zenére vagy valamilyen ritmusra történő ütemes mozgás az emberi kultúra ősi eleme. Érzelmi egységet, közösségi köteléket jelent, az egyénnek a csoporton belüli feloldódását valósítja meg. A szertartások, a rítusok szerves részeként a transzcendens szférával való kapcsolatteremtés eszköze. Ennek korai tanúbizonyságai pl. a dél-fanciaországi Tuc d’Andoubert-barlang talajában megőrződött lábnyomok, amelyek arra engednek következtetni, hogy az őskori ember körtánca fontos szerepet játszott a termékenységi mágiában (a barlangszentélyben párzó bölénypár szobrát mintázták meg). A természeti népek kultikus életében, valamint az eurázsiai sámánszertartás során a forgás, tánc révén elért eksztázis az istenségekkel, a természetfeletti erőkkel és a szellemekkel való érintkezést segíti elő (rsámán/táltos). A tánc e két, szakrális és közösségi funkciója gyakran egyszerre jelentkezik: az állatbőrbe bújt táncosok állatot utánzó mozgása analógiás varázslás céljait szolgálta, amely legtöbbször az élet ünneplését és magát a nászt, a megtermékenyítést mutatta be (rállat/állatok, rszent nász). • A hinduizmus egyik főistene, rSíva, a teremtő-megtartó



pusztító isten a „tánc ura”. A kozmikus táncát megjelenítő ún. Síva Natarádzsa-bronzplasztikák az isten világrendet irányító kozmikus energiáját, az élet mozgásban, ritmusban kifejeződő lényegét ábrázolják.
Síva Natarádzsa (XI–XII. sz., Tandzsur, Művészeti Galéria).
A tánc a hindu templomi szertartások eleme. Krisna tánca a férfi nemzőerővel áll kapcsolatban. Amikor a gópikkal, a pásztorlányokkal táncol, mindegyik lány azt hiszi, hogy Krisnával táncol, pedig a kiválasztott Rádhá kivételével mindegyik csak az isten képmását tartja a karjában. Ez a tánc a halandó ember és az isten egymáshoz való viszonyának kifejezője. • Az antikvitás kultúrájának is szerves részét képezte a tánc, amely már az archaikus kortól kezdve az ünnepekhez kötődött, és gyakran dramatikus jellegű volt. A Dionüszosz-kultuszban az istenséggel való egyesülés élményét a hétköznapi életből való tökéletes kilépéssel, az eksztázisig fokozódó táncolással igyekeztek elérni (pl. Tiziano: Bakkhosz és Ariadné, 1518, London, National Gallery) (rbakkhánsnők/mainaszok). A tánc felszabadító, katartikus jellege az áldozati szertartási ünnepeken is megnyilvánult. Ilyen például az a daru-tánc vagy geranosz-tánc is, amelyet a knósszoszi labirintust megjárt Thészeusz táncolt el, hogy megünnepelje az újjászületést. Ennek a táncnak a helyszínét vési Akhilleusz pajzsára Héphaisztosz (Hom. Il., XVIII. 590–592). A tánc a rómaiaknál is az ünnepekhez kapcsolódott (pl. a Floraliához: Ovid. Fasti, V. 367). A Floralia példa arra is, hogy a tánc idejét a természetben mágikusnak tartott időpontok szabják meg, ezek közé tartozik a tavaszvárás, az aratás, valamint a napfordulók. • A Bibliában a szélsőséges érzelmek kifejezésére,



főképp a profán és a kultikus ünneplésre szolgál. Lehet a szüreti mulatozás része (Bír 21,21); valamint a győzelmi ünnepekhez (1Sám 18,6) és az Úr dicsőítéséhez is kapcsolódott: „Akkor Mirjam prófétanő [...] kezébe vette a dobot, s az asszonyok mind utána mentek dobbal, táncot lejtve. Mirjam így énekelt előttük: »Magasztaljátok az Urat«” (Kiv 15,20–21). Az Úr dicséretére az Ószövetség szerint a zsidók gyakran lejtettek táncot (2Sám 6,14); „Dicsérjétek az Urat dobbal és tánccal” (Zsolt 150,4). Ugyanakkor a másik érzelmi véglet, a gyász és a fájdalom kifejezője is lehet (Ez 6,11). Az Úr prófétái esetében a tánc azt jelzi, hogy Isten lelke rájuk szállott, azaz valószínűleg ritmikus mozgással kísért transzba estek: „Előttünk zeng majd a hárfa, a dob, a furulya és a cintányér, ők maguk meg prófétai révületben lesznek” (1Sám 10,5). Az Újszövetségben a táncos ünneplés nem fordul elő, a keresztény szertartásokból hiányzik a mozgással történő spontán érzelemkifejezés. A tánc irracionális és bűvölő hatalma nyilvánul meg Salome táncában (Mt 14; Andrea del Sarto: Salome tánca, 1510-es évek közepe, Firenze, Scalzo-kolostor). Egy ismeretlen ókeresztény költő Jézus tánca c. versében a hit örömét és feloldó erejét jeleníti meg: „A Tizenkettő körtáncot jár fenn. / A minden táncot jár fenn” (Acta Johannis, 94–95c). • A muszlim kultúrában a profán, a gyönyörködtetésre és megnyugtatásra szolgáló tánc a nők attribútuma, az urukat szórakoztató háremhölgyeké, ill. az égi huriké. A szakrális tánc a szúfi szertartások eleme: a kerengő dervisek bő, szétterülő uszályos ruhában forognak saját tengelyük körül a Korán szövegeinek ritmikus kántálására, hogy ily módon transzba essenek, és az eksztázis révén a szellemi régióba emelkedjenek. • Az okkultisták a transz eszközének, lényegének tartják a táncot, amely egy rítus folyamán „módosult tudatállapotot” eredményez. • A XIX. sz. végén Észak-Amerika középső és nyugati területein élő indiánok profetikus vallási mozgalmának (Ghost Dance ’szellemtánc’) központi kultikus eleme az öt napig tartó eksztatikus közösségi tánc volt. A tánccal a szellemekkel és az ősök világával kívántak kapcsolatba lépni, hogy ezáltal visszaszerezhessék elvesztett területeiket a hódítóktól. • Európában a balett az operaelőadások részéből külön művészi ággá emelkedett. Edvard Munch Az élet tánca c. képe (1900, Oslo) a boldogtalanságot és boldogságot jelképező nőalak közti párok táncában jeleníti meg az élet folyamatát. • A különböző népek tánca, mint sajátos nemzet-karakterológia, így fogalmazódik meg Berzsenyi A’ Tánczok c. versében: „Nézd a’ táncz nemeit, mint festik játszi ecsettel, / A’ népek’ lelkét ’s nemzetek ízleteit.” Ady Lédával a bálban c. verse a komor



pár táncában kifejeződő disszonanciának és a „mátka-párok” az élet forgatagát megjelenítő táncának ellentétére épül. Weöres Sándornál „Testből font jelbeszéd” (A tánc). rhaláltánc, rorgia/karnevál, rzene [R. G.]
tao: Kínai szó, jelentése: ’út’, ’tanítás’. Két kínai szellemi áramlat névadója. Az egyik a Lao-ce nevéhez kapcsolt filozófiai tanítás, a másik a taoizmus (vagy tao-csiao, tao-vallás) néven emlegetett néphit és kultusz. • A tao bölcseletének alapja a Kr. e. VI–V. sz.-ban keletkezett, s egy vándor bölcs (Lao-ce ’öreg bölcs’) által összeállított, nyolcvanegy rövid fejezetből álló aforizmagyűjtemény, a kínai természettörvény foglalata. Ez a tan a világot ellentétes erők dinamikus harmóniájának tekinti, amelyet nem szabad az embernek megzavarnia: „Az ember törvénye a föld, a földé az ég, az égé a tao, a tao törvénye pedig a természet” (Tao Te king, 25); „Az út mindennek legmélyebb alapja” (62), ez tehát az „Út” törvénye. A Tao a passzívnak tekintett jin princípiummal rokonítható (rférfi és nő, rjin és jang). Az „Erény” (a Te – innen a mű későbbi címe: Tao Te king [Az Út és Erény Könyve]) a „bölcs” ember viselkedésének normája: a nem-cselekvés elve (vu-vei). „A bölcs ember a nem-cselekvés tevékenységével él s a szavak nélküli tanítást valósítja meg.” Az erkölcs is dialektikus szemléletű: „A tudó nem beszél, a beszélő nem tud” (Tao Te king, 56). Ez a bölcselet a nem-cselekvés, a kevés beszéd mintaképpé emelése – s a többi háborúellenes aforizma – révén érdemelte ki a kvietista jelzőt a nyugati tudományban. A természet törvényei felé forduló bölcselet, amelynek hívei nem vállaltak hivatalt, szemben állott Konfuciusszal és követőivel, akik udvari hivatalokban fejtették ki gondolataikat; fejedelmek tanácsadói, olykor miniszterei voltak, s kizárólag a közéleti etikával és a kormányzással foglalkoztak. Lao-ce jeles követője, Csuang-ce, nagy költői erővel fogalmazta meg a tao bölcseletének számos problémáját (rálom, rpillangó/lepke). • A taoizmus vagy a tao tana mint vallás a keresztény időszámítás kezdete körüli időkben formálódott ki Kínában. Részint a halhatatlanság elixírjére áhítozó császárok, részint a háborúk hívták életre a mágusok, csodadoktorok, alkimista praktikákkal foglalkozók seregét, akik a tao bölcseletére hivatkozva művelték a természet titkait feszegető kísérleteiket (relixír, rfémek/fémmegmunkálás, rvillám). Egy részük vallási jellegű közösségeket is szervezett maga köré. E közösségekből alakult ki fokozatosan a taoista „egyház”. Szerzeteseik sötét színű köntösei és szögletes fejfedői a buddhistáktól való elkülönülésüket hangsúlyozta. A



taoista kánon az ősi kínai hiedelemkincs összegyűjtésében és őrzésében vált roppant értékké. Az ókori mítoszoktól a középkori – olykor a buddhizmussal vegyülő – hiedelmekig és mitikus alakokig, sőt, a frissebb babonákig terjedő szellemvilág rendkívüli méretű, heterogén anyagot ölel fel: ez a taoizmus, a kínai néphit.
Taoista halhatatlanok csoportja (egyikőjük rdaru, a halhatatlanság madara hátán).
• A Tao Te kingnek számos magyar fordítása van, s hatása is igen jelentős a magyar költőkre és írókra (Kosztolányi Dezső, Szabó Lőrinc, Hamvas Béla, Weöres Sándor, Karátson Gábor). Lao-ce alakja így jelenik meg Weöresnél: „Tao te vagy – nem visz magadba út. / Ha falnak fordulsz, szemedet bezárod, / akkor látod legjobban a világot” (Régi bölcsekre, Lao-ce). [M. P.]
tarot: rkártya
Tartarosz: ralvilág/Pokol
tavasz: révszakok



tégla: A városiasodásnak, az ember letelepült életmódjának jelképe. A házához kötött emberre utal, aki falvakban, városokban él, s állandó kultikus helyet alakít ki magának. A szállás, a kultúra, a társadalom biztonságát, az isteni védelmet, de egyben korlátot is jelez, hiszen a tégla szabály, mérték, egységesség. A zárt társadalomra utal, szemben a nyitott nomád társadalommal (rsátor). • Az akkád teremtésmítosz szerint a téglát rMarduk isten találta fel. A föld (agyag) és a vizek, azaz az élet születése után, a ház és a város építése előtt keletkezett. Az Enmerkar és Enszuhkesda’anna c. sumer eposzban Uruk himnikus leírása kapcsán az emberi civilizáció eredményeit, a város nagyszerűségét, hatalmát bizonyítja a téglából készült fal: „A Téglafal – a fénylő síkság fölé emelkedő, / Kulaba városa – ég s föld közé növekvő, / Uruk, a Szivárvány nevet viselő.” • Modern jelentésben a „tégla” a titkosrendőrség által valahova beépített embert, a spiclit jelenti. rváros [P. I.]
tehén: A nőstény szarvasmarha első ellését követő elnevezése (előtte: üsző). A tejtermelés folytán Eurázsia és Afrika egyik legjelentősebb haszonállata. Az anya- és a holdistennő jelképe; tápláló aspektusait tekintve a föld produktív ereje, a bőség, a jólét, a termékenység és az anyai ösztön. Lunáris állat; a termékeny tehén maga a telihold, szarvait az újholddal hozták kapcsolatba, a tej színe pedig a holdfény. • A sumer költészetben Innin termékenységistennő megnevezése (rInnin/Istar/Astarta). • Egyiptomban rÍzisz (Plut. Iszisz és Oszirisz, 39), néha Nut és Hathor istennőt is megjelenítették tehén alakban, és gyakran ábrázolták tehénszarvakkal. A mennybolt képe az Égi Tehén, Nut, lábai a világ négy sarkát, negyedét jelzik, testének alsó részén pedig a csillagokat hordozza (rég). A kétfejű tehén Alsó- és Felső-Egyiptom jelképe. Termékenységjelentés is kapcsolódott hozzá, a gyermekáldás biztosításáért az egyiptomi nők tehénfejet ábrázoló amulettet hordtak a nyakukban. • A hinduizmusban szentként tisztelt állat. Tehén vezeti a holtakat a Boldogok Királyságába; a lélekvezető tehenek feketék, míg a fehér tehén az élet jelképe, eltűnésével az ember átlépi a lét határait. Az emberi természet és az isteni sugallat befogadóképességének megtestesítője. Az Atharva-véda szerint a tehén a Föld és az egész Világmindenség szimbóluma; a kozmikus tehén neve Aditi, Kamadhenu tehén pedig minden vágy megtestesítője. Laksminak, a szépség, a szerelem és a gazdagság istennőjének állata. • A görög mitológiában Zeusz egyik kedvesét, Iót Héra féltékenysége miatt változtatja



fehér tehénné a főisten (Aiszkhülosz: Leláncolt Prométheusz; Ovid. Met., I. 610–611). Héra állandó jelzője a „tehénszemű”. • Az óskandináv Eddában Ymir ősóriás és az őt tápláló Audumla tehén voltak a világ első élőlényei, ők az élet eredői.
Audumla (illusztráció, Edda, XVII. sz.)
• A Bibliában is a föld termékenységével áll kapcsolatban, pl. a Ter 41,136-ban a fáraó álmában a tehenek a hét bő, ill. a hét szűk esztendőt jelentik. • A szarvasmarha az Alföld jellegzetes állata (Petőfi Sándor: Az alföld; Juhász Gyula: Magyar táj, magyar ecsettel; Csontváry Kosztka Tivadar: Vihar a Nagy Hortobágyon, 1903, Pécs, Csontváry Múzeum, letét). József Attilánál a kedveshez kötődő biztonságot, nyugalmat, otthont asszociálja: „Rokona vagy / a nagy / meleg teheneknek, / melyek tejszagú csordában / füves parton / egymás mellé heverednek” (Bibliai). rbika, rszarv, rtej [A. B.]
tej: Az emlősök, köztük az ember első tápláléka; a bőség, a termékenység, az anyaság szimbóluma. Spirituális szinten a szellemi világba való bevezetődés, a tudás és a halhatatlanság jelképe. • A sumer ünnepeken kiemelt szerepet játszott: „Ünnepeit a bőség tölti el, / vaj, tej loccsantása” (Ének Enlilre, 51). • Kínában az anyatej a fizikai és a szexuális erő, a hosszú élet ősforrása, amelynek gyógyító erőt tulajdonítottak. • Az egyiptomiak elképzelése szerint az rÍzisz istennő tején táplált és nevelkedett fáraó isteni eredetére utal, amely révén az uralkodó egy magasabb létformához, a megvilágosodáshoz, a bölcsességhez és a halhatatlansághoz



jut el. A halhatatlanság elnyerésének mozzanatát jelölte az Ozirisznek bemutatott áldozatok végzésekor az a mozzanat, amikor tejet öntöttek az évet jelképező áldozati asztalra. • A görögöknél a tej, a rvíz és a rbor a halotti áldozati szertartások során használt tisztító anyagként jelenik meg (Hom. Od., XI. 26–27). A görög orphikus hagyományban az újjászületéshez kapcsolódik; a Földanya méhébe lépő beavatott első itala a tej. A Héraklészhez fűződő mítosz szerint a héroszt tápláló Héra tejének szétfröccsenő cseppjeiből keletkeztek a csillagok és a Tejút (Tintoretto: A Tejút keletkezése, 1582, London, National Gallery).
A Tejút születése (metszet, 1647).
A tejjel-mézzel folyó termékeny ország képzete Ovidiusnál az aranykor jellemzője: „egy folyamár tejjel, nektárral folyt le a másik” (Met., I. 110). • A keltáknál a halhatatlanság szent itala, az íreknél gyógyír, a bretonok mérgezett nyilaitól sebesült harcosokat fehér tehenek tejével ápolták. • Az Ószövetségben a „tejjel-mézzel folyó Kánaán” az Ígéret földjét jelző gazdagság és bőség jelképe, amelynek képéhez nemcsak a reményteli jövő és földöntúli boldogság, hanem a nosztalgikus múltidézés is kapcsolódik (Kiv 3,8) (rméz). Az Énekek énekében a boldogság képét hordozza: „a nyelved alatt tej van és méz” (4,11; 5,12). • Az Újszövetségben a gyermeki létre és az emberiség kegyelem előtti állapotára utal (1Kor 3,1–2). Alexandriai Szt. Kelemen Himnusza Krisztushoz c. művében így szerepel: „Mennybéli anyatej: / Jézus Krisztus. / Téged táplálékul / A szellemi mellbimbókról / Mint gyenge csecsemők, / Hamvas ajkainkkal szívunk.” Clairvaux-i Szt. Bernát egyik víziójában Mária kebelének tejéből, azaz az isteni táplálékból részesült. A Mária-ikonográfia egyik képtípusa az ősi,



keleti gyökerű Maria lactans, a szoptató Madonna (rmell). • Az alkímiában az aranykészítés egyik alapeleme; a spermához hasonlóan az élet forrásának tekintették. • Tóth Árpád Fénylő búzaföldek között c. versében ihletadó őserőként jelenik meg: „Valami kancatej-szagú dal / Lelkem ős pusztáiból följön.” [A. D.]
teknős: Hüllő, amelynek testét szarupajzsokból álló páncél védi. Általában a hosszú élet, a vizek és a megújulás jelképe; lunáris állat. Páncélja révén a rejtett erőre is utalhat. • A sumer kultúrában Enkihez, a föld fölötti és alatti vizek és óceánok urához társul. • Az egyiptomiak szerint a vizek felett uralkodik, ezért az aszály és a szárazság okozója. • Indiában az északi csillag jelképe, az első élőlény, az ős, a megőrző, a vizek ereje. Alsó páncélja a földi, a felső pedig az égi világ szimbóluma, de leggyakrabban a Föld támasztékaként képzelték el. rVisnu isten második megtestesüléseként tisztelték.
Visnu második avatárája (megtestesülése) (indiai metszet, XIX. sz.).
• Az ókori kínai világfelfogásban megjelenik a kozmikus méretű tengeri teknős, Ao, aki a páncélján hordja a Földet (négy lába a Föld négy sarka), és így a világ támasztékát, a kozmosz stabilitását biztosítja. Egyike a négy szent élőlénynek (a sárkány, a főnix és az egyszarvú [csi-lin/ki-lin] mellett). A rvíz, a tél, Észak és az ősi káosz megtestesítője. Fekete harcosként is ábrázolják, ilyenkor az erő, a kitartás jelképe. A taoista hagyományban a teknős alakja a nagy triászt vagy a teljes kozmoszt jelképezi: kúp alakú háta az eget, testének közepe a földet vagy az emberiséget, alsó páncélja pedig a



vizeket jelenti. A taoisták a hosszú életű rdaru és a teknős tojását és agyvelejét fogyasztották a halhatatlanság elérésének reményében (rtao). Porrá őrölt páncélja afrodiziákum. A teknőcpáncél az ősi kínai jóshagyomány megtestesítője, mert a Kr. e. XI. sz.-ban elpusztult Anji jóslatait egy teknősbéka páncéljára írták. • Japánban a jó szerencse jele és a halhatatlanság szimbóluma. A tengerészek istenének, Kumpirának az állata. • A görög-római mitológiában a női princípiumot, a vizek termékenységét jelenti; a tengerből kiemelkedő Aphrodité/Venus attribútuma. Apollón hangszerét a mítosz szerint Hermész egy teknős páncéljából készítette (Homéroszi III., Hermész-himnusz, 25–59) (rlíra/lant). Plutarkhosz szerint a páncéljába visszabújó teknős a legfőbb asszonyi erényeket, a szerénységet és a visszahúzódást jeleni (Iszisz és Oszirisz, 75). • A kereszténységben szintén lehet a szerénység és az egyszerűség jele: a nőnek olyan visszavonultan kell élnie, mint ahogy a teknős él a páncéljában. Az ókeresztény művészetben a démonikus erő, a gonosz képviselője (pl. a rkakas és a teknős párharcát ábrázoló padlómozaik, Aquilea). A teknős olasz megnevezése (tartaruga) összefügg a Tartarus (’alvilág’) latin szóval. Rómában található a Fontana delle Tartarughe (’teknősök kútja’, Taddeo Landini, 1585). Cesare Ripa Iconologiájában a temperamentumok ábrázolásánál a Flegmatikus típust jelképező idős férfialak attribútuma.
Giuseppe Cesari nyomán: A Flegmatikus (Cesare Ripa, Iconologia, 1630).
rállat/állatok [Sz. T.]
tél: révszakok, rhó, rjég



Tellus: rGaia/Tellus, rföld
templom: Szent épület; közvetítő a transzcendens és az evilági szféra között. Szakrális rközéppont, amely az égi minta földi leképezése, azaz a mikrokozmoszban tükröződő makrokozmosz, imago mundi (’mindenség képe’). Vertikalitásánál fogva axis mundi (’világtengely’), így jelképisége összefügg pl. az ég felé közvetítő rhegy szimbolikájával. Jelentéseit módosíthatja funkciója (pl. az istenséget, szentséget megtestesítő; a gyülekezetet befogadó, oltalmazó templomtípus). Valamennyi kultúrában szimbólumok foglalata: egészében (alaprajzában, tér- és tömegalakításában) és részleteiben (architektonikus elemeiben, szobrászati és festészeti díszítésében) egyaránt a vallás tanainak megjelenítője. Épületének, díszítményeinek anyagai: a rkő/szikla, az rarany és a rdrágakő az örökkévalóságra, a tökéletességre, a mennyei értékekre utalnak. • A sumer Enlil isten Nippurban emelt szentélye, „az Ekur, a ragyogó Ház, lakóhelyed: itt félnek téged; / rettentő sugárzása az égre lobban, / árnyéka minden országokra rávetül, / csúcsa a távoli ég mélyébe nyúlik” (Ének Enlilre, 7780); „A Házban [...] hol a jelvények csillognak, / királya az örök erőt tökéletessé tette. / A Ház szavai hirdetendők, / hívása ima hangja, / szava kedvező jósjel, szerencsés sorsot vető, / szertartásrendje becsben áll” (4650). Gudea enszi az álmában megnyilatkozó isteni elrendelésre épít templomot, „az eget s a földet összekapcsoló” Eninnut, amely Lagas állam sorsának, jólétének letéteményese (Ningirszu isten házának építési éneke, hárfára). A mezopotámiai lépcsőzetes toronytemplom, a zikkurat a sumer templomformákra vezethető vissza (ezt a formát képviseli a jelenleg ismert legősibb templom, az egykori Eriduban feltárt Éa-templom, amely a Kr. e. 4. ée. közepén épült). Az istenség szentélyét a hegyet imitáló, lépcsőzetes, gúla alakú építményre helyezték, amely ezáltal az ég és föld kapcsolódási pontja, s egyben az asztrális jelek értelmezését szolgáló csillagászati megfigyelő hely lett (rcsillag/bolygó, rlépcső). A zikkurat kozmikus jelentésére utal a rnégyzet alaprajz és az régtájak felé történő tájolás.



Zikkurat (Ur, Kr. e. 3. ée. vége).
• Az egyiptomi templom a szent rút/utazás megjelenítője: a tengelyre felfűzött, (térben és fényforrásban) fokozatosan szűkülő terek végpontja a belső szentély, az istenség titokzatos kultusztere, amelybe csak a kiválasztott papok léphettek be (Kr. e. XIV–XIII. sz., Luxor, Amontemplom). • Az európai megalitikus építészet legmonumentálisabb szakrális építménye, a dél-angliai Stonehenge (végső formája: Kr. e. 1600) kettős koncentrikus alakban felállított menhirekből és trilitekből áll (rkör). Kozmikus és szoláris szimbolikát fejez ki: az építés korában a szentély nyílása a nyári napéjegyenlőség idején a felkelő rNap irányába mutatott. • A görög templom az istenségnek szentelt, elkerített térség, amely a kultusztárgy, az istenszobor befogadására szolgált.
Az athéni Parthenón alaprajza, metszete és cellája (Kr. e. 447–438).
A káoszon győzedelmeskedő kozmosz, a világrend szimbóluma, amelyet a klasszikus korban a számviszonyokban kifejeződő harmónia (egységes, az épület magasságára, szélességére, az oszlopok méreteire vonatkozó



aránysémák) szerint építettek meg. Ikonográfiai programja (a timpanon, a frízek és a metopék domborművei) az ősidők szörnyei, a rgigászok és az istenek, héroszok harcát és az utóbbiak győzelmét jeleníti meg, s ez szintén a kozmosz diadala (pl. Olümpia, Zeusz-templom, Kr. e. 470) (rkáosz és kozmosz). • A római szakrális építészet a görög templomtípus átvételén alapszik (római Fortuna Virilis; Mars Ultor temploma Augustus fórumán). Kivételt képez a Hadrianus császár által újjáépített
Pantheon (Kr. u. 120–125).
A kör alaprajzú cellát félgömb kupola fedi, s így írható be a templomtérbe egy egész rgömb. A templomtér rhét fülkéjét az égitesteknek, az akkor ismert hét bolygó isteneinek szentelték; a későbbi római kommentátorok ezek alapján hangsúlyozzák a Pantheon asztrális és kozmikus jelentéseit (pl. Cassius Dio: Róma története). • A közép-amerikai indián kultúrák templomai asztrális és szoláris összefüggések megjelenítői (a teotihuacani templomváros alaprajzának égtájakra irányuló szerkezete; a tolték Kukulkán-templom szentélyéhez a négy égtáj felől vezető lépcsősor). A lépcsős piramis a Nap égi útjának jelképe, a tetején álló szentély kultikus szféra, s egyben obszervatórium. Számos architektonikus és szobrászi eleme a napévre utal (pl. a tajini totonák 365 fülke piramisa, a tolték Kukulkán-templom 365 lépcsőfoka, a teotihuacani azték Quetzalkoatltemplom 365 domborműve). • A buddhista sztúpa, amely eredetileg Gautáma Sziddhártha, a történeti rBuddha hamvait őrző ereklyetartó fölé emelt halom, kegyhely, a világegyetem szimbóluma (száncsi nagy sztúpa, Kr. e. III. sz., India, Madhja Pradesh), a szent Méru hegy és a rmandala



jelentéseit is hordozza. A sztúpa egy félgömb alakzat, közepéből a világtengelyt jelképező árboc emelkedik ki, amelyen a páratlan számú, kisebbedő korongok a létsíkokra utalnak. A kegyhelyet övező körüljáró a Nap járásának irányát követi, kerítésének kapui a négy égtájra mutatnak. A buddhizmus (máig megmaradt) legmonumentálisabb szentélye a mandala alaprajzú, IX. sz.-ban épült jávai Borobudur, a „sok Buddha” szentélye (a négyzet alaprajzon kialakított teraszos emelkedőkön, összesen kilenc szinten áll a fősztúpa szobroktól és kőharangoktól övezve) (rharang/csengő).
A Borobudur alaprajza. A sziklába vájt buddhista barlangszentély a szerzetesi közösségek számára szolgált gyülekezeti térként; az apszisban helyezték el a kultusz jelképeként a sztúpát (bhádzsái barlangszentély, Kr. e. II. sz.) (rbarlang).
• A kínai hagyományban a legősibb filozófiai írások értelmében az égnek a kerek forma felel meg, ezt reprezentálja a kör alaprajzú pekingi Ég Temploma. A kínai buddhizmusban az indiai sztúpa sajátos kínai változata, a csarnokokkal övezett pagoda a kultusz középpontja. (A kínai palotaegyüttesek reprezentatív toronyépítményének emeleteit a sztúpa létsíkokat szimbolizáló korongjaival feleltették meg; pl. Kajfeng, Vasszínű pagoda; Hsai-an-fu, Nagy Vadliba pagodája.) • A hindu templom jelentése sokrétű: mandala alaprajza révén a világot uraló Legfelső Elv megtestesítője, formája az istenek otthonára, a szent Méru hegyre utal (mámallapurami Dharmarádzsa-ratha, VII. sz.). Tekintették a testet öltött istenségnek és az istenek égi szekerének is (Konárak, Szúrja-templom, XIII.



sz.) (rszekér/kocsi, rkerék). Ikonográfiai programjában a létkörök hierarchiáját mutatja be: az istenek, az emberek és a démonok világát. Szűk belső tere kevésbé hangsúlyos, a kultusz jelképét (pl. a Síva-templomokban az isten fallikus jelképét, a lingát: Bhúvanésvar, Lingarádzsa-templom, XI. sz.; rfallosz), istenszobrot helyeztek el benne. • Az iszlám mecset eredetileg egyszerű fedetlen imahely, a gyülekezet befogadója, amelynek quibla fala a későbbi épületekben a mihrábfülke – a szent irányt, a Kába (az iszlám központja, a mekkai Kába-szentély, VII. sz. vége, rkocka) irányát jelezte. A bizánci mintára épített, nagy belső terekké alakított mohamedán dzsámik és mecsetek (Edirne, Szelim-mecset) az egyetlen igaz hit megtestesítői. Díszítése a szigorú nonfiguratív elveknek megfelelően az ornamentika mellett csak a Koránból vett idézetekből állhatott, amelyek – mivel Allah szavai – szent hellyé magasztosították a templomot (rbetű/írásjel). A dzsámi mellett álló minaret(ek), amelyekről a müezzin a napi ötszöri ima idejét hirdeti ki, az roszlop és a rtorony égi, transzcendens szféra felé emelő jelentéseit hordozza. (Pl. a legnagyobb méretű mohamedán templom, a IX. sz.-ban épített szamarai al Mutawakkil-dzsámi imatere előtti hengeres rspirál alakban kialakított minaret az ősi hegytemplom, az ég és föld összeköttetését jelképező mezopotámiai zikkuratok és a mohamedán minaret-torony hagyományát ötvözi.) • A zsidó vallási életben szintén központi szerepet tölt be a templom. Az Ószövetségben Jahve hajléka, az ráldozás/áldozat bemutatásának helye. Salamon temploma (1Kir 6) a szent rsátor (Kiv 26; 36) megfelelője, az Úr dicsőségét hirdető kultikus központ. Legbelsőbb terében, a kocka alakú Szentek Szentjében őrizték a Szövetség ládáját (rfrigyláda). Az ősi szentély pusztulása után Zerubbábel, majd Heródes építkezései nyomán alakult ki a jeruzsálemi Templom, amelynek kozmológiai jelképrendszerét Josephus Flavius írja le (A zsidó háború, III. 7,7). A Templomot a rómaiak 70-ben lerombolták, de a zsidó vallási gyakorlatban ezt követően is a kultikus középpont szerepét játszotta: az ima irányát az egykori jeruzsálemi Templom szabta meg. Az Ezekiel látomásában szereplő eszményi jeruzsálemi Templom – Isten földi lakhelyeként – a mennyei minta (rmennyei Jeruzsálem) földi mása, amelynek építése – a benne tartott szertartásokhoz hasonlóan – az Úr utasításai alapján történik (Ez 40,5–44,9): az „Úr háza”, amelyet az Úr dicsősége tölt el (Ez 44,4). • A keresztény templom a hívek befogadása révén a belső térre koncentráló épület, a hitközösség számára bemutatott liturgia szent helyszíne. Pál apostol Krisztus szimbólumaként értelmezi, a



rház ’lélek’ jelentésével összefüggésben: „Apostolokra és prófétákra alapozott épület vagytok, s a szegletkő maga Krisztus Jézus. Ő tartja össze az egész épületet, belőle nő ki az Úr szent temploma. Ti is benne épültök egybe a lélek közreműködésével az Isten hajlékává” (Ef 2,20–22). Az Egyház (Eklézsia) jelképe: „A templom tehát az egyházat jelenti, amely benne az Isten szolgálatára összegyűlt” (Honorius Augustodunensis: A lélek ékköve). A keresztényüldözések után, az ókeresztény korban alakult ki az a jellegzetes templomtípus (apszisban záródó főhajó, pl. a lateráni bazilika [épült az V. sz.-tól], a mai római San Giovanni in Laterano őse), amely a bejárattól az oltárig húzódó szent út megjelenítője. A gazdag templomdíszítés (a nyitott fedélszék gerendáinak aranylemezekkel történő borítása, a falfelület és az apszis mozaikképei, az arany és a drágakő alkalmazása a liturgikus tárgyakon, gyertyatartókon) már az első templomokban is a transzcendenciára és az immaterialitásra utal. A centrális elrendezésű, görögkereszt vagy négyzetbe foglalt nyolcszög alaprajzú bizánci templom a világmindenség jelképe.
A konstantinápolyi Hagia Sophia alaprajza és metszete, 532–537 között.
A mozaikdíszítések ikonográfiai programja a keresztény tan megjelenítője: a középső, mennyboltot jelképező főkupolán a Pantokrator (a Mindenható rJézus Krisztus), az apszis félkupoláján rSzűz Mária, az Istenszülő, az oldalfalak és mellékterek boltozatain az égi és földi világ között közvetítő próféták (rpróféta/vates/szibülla), apostolok (rapostol) és mártírok láthatók. Az ortodox kereszténység temploma szintén a mennyekbe vezető út, amelyben a hívektől elkülönül a liturgikus tér. A mennyei szférát jelképező



oltárt oltárfal, a szentek gyülekezetét megjelenítő rikonosztáz választja el a templom többi részétől (zagorszki Troica-Szergijeva főkolostor, 14221423). A Róma központú kereszténység templomainak latin rkereszt alaprajza Krisztus megváltó áldozatát idézi: „Azok a templomok, amelyek kereszt formára épülnek, azt mutatják, hogy az egyház népének a világban keresztre kell feszíttetnie; melyek pedig kör formájára kerekek, azt mutatják, hogy az egyház a föld kerekségén a szeretet által épül az örökkévalóság koronájának abroncsává” (Honorius Augustodunensis: A lélek ékköve). A román templom a lélek földi világtól való elfordulását, az anyagi világ fölé emelkedés élményét inspirálja (toulouse-i St. Sernin, XI. sz. vége–XII. sz. első fele). A gótikus templom a transzcendencia evilágba való közvetítését testesíti meg. Az építészeti szerkezeti újításoknak köszönhetően a fény téralakító szerepet tölt be: „új fényárban fénylik a mű nemesen” (Suger apát műve a saint-denis-i apátsági templom XII. sz.-i újjáépítésének esztétikai elveiről: Könyve a kormányzása alatt történt dolgokról) (rablak, rfény/világosság és sötétség). A gótikus tömegformálás legjellegzetesebb eleme, a vertikalitás, szintén az ég, a transzcendens szféra kifejezője. A Szűz Máriának ajánlott katedrálisok sora (a chartres-i, 11941220, a reimsi, 1211–XIV. sz. közepe, az amiens-i, 1220–1269, a párizsi Notre-Dame, 1163–1250) a Szűzanya ég és föld közötti – a templommal megegyező – közvetítő szerepét hangsúlyozza, s egyben befogadó, védelmező aspektusát is jelzi.



A Notre-Dame homlokzati sémája (Párizs) (rkapu).
• A reneszánsz templomépítészet a latin kereszt alaprajz (pl. a Leon Battista Alberti tervezte mantovai Basilica di San Andrea, 1472–1782) mellett feleleveníti és eszményíti a centrális alaprajz hagyományát is (pl. Bramante: Tempietto, Róma, 1502) és a számviszonyokban kifejezhető harmonikus aránymérték antik tanát (Vitruvius a Kr. e. I. sz. második felében írt építészetelméleti műve ekkor vált közismertté, s számos teoretikus munkát inspirált; pl. Leon Battista Alberti De re aedificatoria c. művének VII. könyve az egyházi épületekkel foglalkozik). Alberti a centrális templom fő formai motívumait, a kört és a középpontot kozmosz-, Francesco di Giorgio Isten-szimbólumként értelmezi. A reneszánsz templom egységes geometriai szervezettsége a kör és a négyzet mint a legtökéletesebb geometriai formák alkalmazásán alapul, mivel ezek a formák – a korabeli teoretikusok nézetei szerint – a makrokozmosz és a mikrokozmosz összefüggéseit jelenítik meg. Az e formákat alkalmazó épület harmóniája abból ered, hogy arányai az emberi test felépítésének törvényszerűségeivel is megegyezik (l. az ún.



vitruviusi ember, a négyzetbe és körbe rajzolt kiterjesztett karú ember ábrája: homo ad quadratum és homo ad circulum) (rkozmikus ember,
rtest/hús). • A barokk templom mozgalmas, illuzionisztikus téralakítása a misztikus, szenvedélyes hitélmény kifejeződése.
Borromini: Sant’ Ivo della Sapienza (Róma, 1642–1660).
A dekoráció, a belső tér gazdag díszítésének fontossága – még az architektúrát is maga alá rendelő hangsúlyozottsága –, az égig táguló belső tér illúziójának művészi megteremtése a reális világ transzcendens szférába emelésének programja (Andrea Pozzo: a Sant’ Ignazio mennyezetfreskója, 1681–1702 között, Róma). • A protestáns egyházak a látványcentrikus katolikus barokk művészettel szemben a puritán templomdíszítés gyakorlatát alakították ki (a református egyház a szigorú nonfiguratív elv képviselője). A hitelveknek megfelelően az igehirdetés eszköze, a szószék áll a központban (az evangélikus templomban az oltárral együtt, a református templomban kizárólagosan). Így a liturgiai szempontból egységes térben nem különül el önálló szakrális egységként a szentély, s ez a téralakítás a lelkész vezette gyülekezet közös hitgyakorlatát és hitélményét jelzi. • A modern templomépítészet nagyszerű példája Le Corbusier ronchamp-i zarándokkápolnája (1955, Notre-Dame du Haut), amely – a tervező szándéka szerint – a csend, az áhítat, a béke és a belső öröm szimbóluma. • Az okkultista-mágikus hagyomány templomeszménye a salamoni jeruzsálemi templomhoz kapcsolódik. A tökéletes művet megalkotó, titkos tudományokban is járatos építőmester, Hiram legendás alakja a szabadkőműves eszmeiség „Nagymester”-képét döntően



befolyásolta. Kazinczy Ferenc szabadkőműves kötényének központi motívuma a templom-ábrázolás. • A panteisztikus nézetekben maga a természet jelenik meg templomként. Petőfi A bokor a viharhoz c. versében a bokor a „Szentegyház”, amelyben a csalogány dicséri „...az istent, / A természetet, a szent közös édesanyát”. Baudelaire-nél szintén „Templom a természet” (Kapcsolatok). Pilinszky Gótika c. versében így fogalmazza meg a templom jelentését: „Most minden egy. Együtt van. Egybeolvad. / A mindenség modellje, áll a templom.” roltár [Ú. E.]
tenger: Az élet dinamizmusának jelképe, az őseredeti egység, a káosz, a formátlanság, az anyagi létezés, az állandó mozgás (rkáosz és kozmosz). Női princípium; a születés, az átalakulás és az újjászületés helye, egyszerre utal az életre és a halálra. • Az egyiptomi mitológiában rSzéth isten a sós tenger megtestesülése, amelybe az éltető Nílus folyó (Ozirisz) beletorkollik és megsemmisül (Plut. Iszisz és Oszirisz, 43). • A görög mitológiában a tengert Ókeanosz, a földet körülölelő folyamisten, mindennek atyja táplálja. Később az eredetileg szárazföldi isten, Poszeidón (rPoszeidón/Neptunus) vált a tengerek urává, s a tengert a csípőtől haltesttel ábrázolt kísérői, Néreusz tengeristen leányai, a Néreiszek, valamint a kagylókürtöt fújó tritónok – Poszeidón és Amphitrité fiai – népesítették be (xanthoszi Néreisz-emlékmű, London, British Museum) (rnimfák). rAphrodité/Venus a tenger habjaiból merült föl, ez látható Botticelli Vénusz születése c. festményén is (1483–1485 k., Firenze, Uffizi). • A hajón átszelt tenger az rút/utazás, az életút jelképe; a kelta és germán hagyományban a halottak birodalmába, szigetére az út a tengeren át vezet (rsziget). • A babilóniai kozmogónia szerint, miután Tiámatból (a tengerből) megszülettek az istenek, rMarduk legyőzte Tiámatot. • A Bibliában fölfedezhető az a hagyomány, amely Jahvénak tulajdonított egy ilyen, a teremtést megelőző győzelmet; ennek értelmében Jahvénak is alávetettségben kellett tartania a tengert és a szörnyeket (rLeviatán). Ezt az eszmét idézi fel Jób: „Tenger vagyok tán? Avagy tengeri szörny? Merthogy őrzésemre őrszemeket rendelsz” (Jób 7,12). A Jelenések könyve egy olyan világot jövendöl, ahol a tenger nem létezik többé (Jel 21,1). A tenger ugyanakkor kifejezheti a felsőbb vizeket és az isteni lényeget is. Magának az istenségnek a képe, amelyben a misztikus a halhoz hasonlóan alámerül (rhal). Megtalálható Pszeudo-Dionüsziosz Areopagitésznél, Angelus Silesiusnál (a tenger, amely az egyetlen istenségből teremtés nélkül létező) és Eckhart mesternél (az



Isten kifürkészhetetlen természetének tengere). • Az iszlámban a végtelen isteni bölcsesség jelképe. Az eredetileg egységet alkotó Boltozat Fölötti és Boltozat Alatti Vizek, azaz a Túlvilág és a Föld, az édes és a sós tenger közül a sós tenger a hétköznapi tudás, míg az édes tenger az ezoterikus tudás megfelelője. • A misztikusoknál a világot és az emberi szívet, a szenvedélyek lakhelyét szimbolizálja. • Az európai művészetben leggyakrabban a természet fenséges és egyben félelmetes erejét példázza (Géricault: A Medúza tutaja, 1819, Párizs, Louvre; Turner: Tengeri vihar, 1805, London, Tate Gallery), valamint a magányt (John Constable: A weymouth-i öböl, 1816 k., London, National Gallery) és a kontemplációt. Az irodalomban állandó toposza az utazásnak, az életútnak (Hom.
Odüsszeia; Baudelaire: Az utazás). Baudelaire Az ember és a tenger c. versében az Én tükörképe: „tükröd ő, hullámzó végtelenje / minthogyha parttalan, bús lelked képe lenne, / s ő is, mint szellemed, örvénylőn keserű.” Arthur Rimbaud A részeg hajó c. költeményében a tenger az elérendő cél, maga a Költészet, a mindent magába foglaló lényeg, a végtelen, határtalan vágy. Az orosz kultúrában a szabadságeszmény és a nyugati kultúra egyik metaforája (pl. Puskin A tengerhez c. költeménye). Petőfi Föltámadott a tenger c. versében a viharos tenger a láncait lerázó, felkelt nép allegóriája. József Attilánál a reménytelenség örökkévalóságát jelzi (Örökkön háborog a tenger). Pilinszky Minden lélekzetvétel c. versében az öröklét és a teremtett világ halandóságának kettősségét fejezi ki: „Különös, hogy a tenger halhatatlan, / holott minden hulláma végitélet.” rhajó/bárka, róceán [V. E.]
térd: A vitalitás kifejezője; a test erejét és az ember társadalmi funkcióit is jelentheti. A térdhajtás az alázat, a térdre kényszerítés, a legyőzetés jele. Az önkéntes letérdelés behódolást, az atyai és anyai gondoskodás elfogadását vagy hűségesküt fejez ki. Valaki térdét megérinteni, átfogni: könyörgés és oltalomkérés. Számos ősi kultúra hite szerint az istenek ereje a térdükben van. • Homérosz Iliászában a „térdét megoldá” kifejezés az életerő elmúltára, a hősök halálára utal (XIII. 412; XXII. 335). • A kereszténységben a térdre borulás az imádság, a könyörgés jelképe: „aztán odábbment úgy egy kőhajtásnyira, és térdre borulva imádkozott” (Lk 22,41). A térdhajtás az oltáriszentség előtti tiszteletadás kifejezője. • Balassi Hogy Juliára talála, így köszöne neki c. versében a térdhajtás az udvari
szerelem jelképrendszerének eleme, a nő előtti tisztelet, alázat és szeretet



jele: „Térdet-fejet neki hajték.” Pilinszky az örök emberi szenvedés képeként említi a térdrehullást: „...milyen / későn látjuk meg a világ / örökös térdreroskadását” (Milyen felemás). rláb/lábnyom [K. J.]
termés: rgyümölcs/termés
test/hús: Pozitív és negatív jelentést egyaránt hordoz. Lehet a bűn jelképe, a szellem és a lélek ellentéte. • A hindu aszketizmus megveti a testet; a buddhizmusban szintén nincs köze a lélekhez, ezért a test csupán „irrealitás”. Ugyanakkor a IV. sz.-tól a buddhizmusban és a hinduizmusban egyaránt megjelenő tantrizmus az emberi test jelentőségét hirdette. A négy világkorszak végső, hanyatló stádiumában, a jelenlegi kali-jugában (ridő) már csak az érzékek, a test mélyéből indulhat ki a megvilágosodásra törekvő szellemi út. Ezért a testet szentségnek, az istenség, rBuddha székhelyének, a tökéletesedés lehetőségének tekintették. Az e nézeteken alapuló hatha jóga rendszerében bontakozott ki az emberi test misztikus fiziológiája, amely a rcsakra-tant és a szexualitás szakrális értelmezését (rszent nász) alapozta meg. • Az antikvitásban a harmonikus arányokkal rendelkező emberi test a szépség megvalósulása (pl. a sportolókról készített szobrok). Az eszményi férfiszépség mitológiai képviselője rAdónisz és rApollón/Apollo, a női szépségé rAphrodité/Venus. Platón tehernek tartja a testet, amely akadályozza az értelem működését. Ezt a gondolatot követték a sztoikusok, csakúgy, mint később a gnoszticizmus és a manicheizmus képviselői. • Az Ószövetségben a test a vérrokonságot, a törzsi együvé tartozást jelentheti: „te az én csontom és húsom vagy” (Ter 29,14). A lélekkel ellentétben a mulandóság kifejezője: „Gondolt rá, hogy csak testi lények, olyanok, mint a fuvallat, amely eloszlik és nem tér vissza” (Zsolt 78,39). • Jézus Krisztus emberi természetére utal: „S az Ige testté lett, és közöttünk élt” (Jn 1,14); az Egyház pedig Krisztus teste. Más értelemben egyértelműen negatív jelentést kap: „A lélek az, ami éltet, a test nem használ semmit” (Jn 6,63). Pál apostol leveleiben a lelket befogadó test egyrészt Isten temploma: „testetek a benne lakó Szentlélek temploma, akit Istentől kaptatok” (1Kor 6,15–19); másrészt a bűn forrása és eszköze, amely képtelen a szellemi értékek iránti fogékonyságra: „a törvény lelki, magam azonban testi vagyok, és a bűn rabja” (Róm 7,14). Az egyházatyák követték ezt a felfogást, amely szerint a test a szellem ellensége, állandóan lázadó, megszelídíthetetlen. Clairvaux-i Szt. Bernát egyik prédikációjában



így ír: „Te magad naponként hallgatsz saját Évádra, a testedre, és nem az Istenre” (rÉva). Egy középkori latin himnusz a hittel szembeállított evilági értéktelenségek egyikeként említi: „A Hús érzékekkel vadász; [...] Ami édest a Hús kinál / Jézushoz képest mind silány” (Magyarországi ének a világ megvetéséről). Bingeni Szt. Hildegard – folytonos testi-lelki megpróbáltatásoknak kitett – testét edényhez hasonlította, amely „mint a cserépégető kemencében, egészen kiégett” (redény). A keresztény művészetben Remete Szt. Antal megkísértésének ábrázolásain szerepel a csábító női test mint az emberben lakó ördögi hatalom, a „test ördöge”.
Kondor Béla: Szent Antal megkísértése (rézkarc, 1966, Bp., MNG).
• A reneszánsz művészetben megjelenik az eszményített emberi test, amely mikrokozmoszként a mindenség képe. Fra Luca Pacciolo Divina propozione c. művében, amelyhez Leonardo készített illusztrációkat, így ír: „...az emberi testből származik minden mérték és azok elnevezései, és benne található meg valamennyi arány és összhang, mely által Isten kinyilatkoztatja a természet legbelső titkait.”



Leonardo da Vinci: A vitruviusi ember (1492 k., Velence, Accademia) (rkozmikus ember).
• Agrippa von Nettesheim Titkos bölcselet c. művében az ember mint „Isten legszebb és legtökéletesebb alkotása és képmása” szerepel, s az Isten „az emberi test szimmetriája alapján készítette volt a teljes világgépezetet. Ezért nevezik az előbbit – a testet – kis világnak (mikrokozmosznak), az utóbbit pedig – a világegyetemet – nagy világnak (makrokozmosznak)” (Az emberi test arányai, mértékei és harmóniája). • Janus Pannonius Saját lelkéhez c. elégiájában a betegségek, a szenvedés, a halál helye: „El ne feledd, hogy nyűg volt rajtad e test, s ha az égből / újra leszállsz, ne akard régi bilincseidet!” A modern korban a test eszményítése a szerelem és a világ értékeinek dicsérete. Babits Mihály Hús-szigetek a kőtengerben c. versében a szeretett nő teste az élet forrása és az élet értelme: „te vagy mindennek kincse és szövete. [...] eleven hús! világnak magva.” Umberto Eco A Foucault-inga c. regényében az emberi test minden szimbólum forrása: „Nincsenek ősminták, Pim, csak a test van.” (rszámok) [K. J.]
Tetraktüsz: rtíz
teve: Mint hátasállat, a rsivatag „hajója”, amely beutazhatóvá teszi az ember számára Ázsia és Észak-Afrika sivatagjait. A mértékletesség és a józanság, ugyanakkor az önhittség és a csökönyösség jelképe is lehet. • Római pénzérméken Arábiára utal. Mint egzotikus állatot, a császári díszmeneteken is alkalmazták, pl. Claudius négy teve által húzott kocsin vonult be a cirkuszba. • Az Ószövetségben tisztátalan állat, amelynek



húsából enni bűn (Lev 11,4; MTörv 14,7). • Az Újszövetségben Krisztus parabolájában jelenik meg: „Könnyebb a tevének átmenni a tű fokán, mint a gazdagnak bejutni Isten országába” (Mt 19,24). (Ez a példázat a Koránban is szerepel: 7. szúra, 40.) A középkorban leggyakrabban az alázat kifejezője, hiszen térdre ereszkedik. Szt. Ágostonnál Krisztust jelenti, mivel alázatosan viseli terheit. Negatív értelmezésben a tunyaság bűnére utal. Tevével ábrázolják az ókeresztény egyiptomi mártírt, Menászt; gyakori kísérője az Ótestamentum Józsefről és Rebekkáról szóló történeteinek, valamint a háromkirályok ábrázolásainak. A földrészek megszemélyesített alakjai közül Ázsiát kíséri.
Crispijn de Passe: Ázsia (A négy földrész c. rézmetszetsorozatból, 15641637 k., Bp., Szépm. Múz.).
• Nietzsche Im-ígyen szóla Zarathustra c. művében az alázat, a teherbírás megtestesítője; a szellem változásának első fokozatát fejezi ki (a második fokozat az oroszlán, a harmadik a gyermek). rállat/állatok [K. Zs.]
Thészeusz: rAriadné, rbika, rlabirintus
thürszosz: A borostyánnal körülfont fenyőág az antikvitásban rDionüszoszBakkhosz/Liber-Bacchus és kísérői, a rszatüroszok/faunusok és a rbakkhánsnők/mainaszok ábrázolásain szerepel, a mámor jelképe. A másik, ismertebb típus a narthéx cserje ága, amelyet borostyánnal és szőlőlombbal fontak át, szalaggal díszítettek és a csúcsára fenyőtobozt tűztek: a bakkhoszi életerő, a nemzőerő jelképe (rág/vessző). A rbot és a rfenyőtoboz eredeti, fallikus jelképiségén túl a botra csavarodó, barátságot, összetartozást szimbolizáló kúszónövények Dionüszosz gondűző hatalmát és



adományának mámorát fejezik ki (rborostyán/repkény, rszőlő). Platónnál, mint a Dionüszosz-kultusz eszköze, a titkos ismeret külsőségeit, a tudás alacsonyabb fokát jelképezi a teljes megismeréssel szemben: „Mert sokan vannak, miként a beavatáshoz értők mondják, a narthéx-hordozók, de kevesen a bakkhoszok” (Phaidón, 69). [Ú. E.]
tigris: Kínában a fenség, a kegyetlenség, az erő jelképe. Szoláris jellegű; a jang állata. Az égi sárkánnyal harcoló fehér tigris viszont lunáris, a jinhez kapcsolódik. A tigris és a hátán ülő sárkány együtt a föld és az ég. A vetést feldúló rdisznó/vaddisznó ellenségeként pozitív hatalom, mivel a gabona oltalmazója. A kínai alkímiában az aktivitás, az energia kifejezője, az ólom jelképe. Éjszakai vadászatai miatt a démonok elűzője, a bátorság megtestesítője; ebben az értelemben gyakran jelenik meg síremlékeken és kapukon védelmezőként, őrzőként. A sötétség gonosz erőire is utalhat: pl. a tigris és az előle menekülő gyermek ábrázolása a sötét ellen küzdő újholdat, a fény és a sötétség ellentétét fejezi ki. • A délkelet-ázsiai népeknél a beavató szerepét tölti be. Totemként, a törzs őseként is tisztelték; pl. Malajziában a tigriseknek az emberi társadalomhoz hasonló szervezettséget tulajdonítottak. • Indiában a harciasság jelképe, a katonai kaszt, a ksatriják emblémája. A hindu mitológiában Durgá istennőt, a természet teremtő és pusztító erejének egyik megtestesülését, rSíva isten teremtő energiáját (sakti) ábrázolják tigrisen lovagolva. A pusztítás és a termékenység anyaistenségekben kifejeződő erejét szimbolizálja (ranyaistennő). A buddhizmusban a spirituális hatalom, a hit ereje, amely át tud hatolni a bűnök dzsungelén, a bambuszerdőn. Negatív jelentése a ’düh’; ebben az értelemben a szarvas és a majom mellett az ún. Három Esztelen Teremtmény egyike. • A görög mitológiában Dionüszosz állata, kísérője. Plutarkhosz ismertet egy mítoszt, amely a mezopotámiai Tigris folyó elnevezését Dionüszosz és egy nimfa szerelmi történetéből eredezteti; ebben az isten tigrissé változva kel át a folyón. • William Blake A tigris c. versében a haragvó isten, s ellentétpárja, a bárány (rbárány/juh) a szerető isten. Petőfi történelmi drámájában, a Tigris és hiénában a tigris az erőszakos és kegyetlen Borics, a II. (Vak) Béla ellen támadó trónkövetelő. Kipling A dzsungel könyve c. regényében Sir Kán, a tigris Maugli ellensége; a természet gyilkos, gonosz erejét testesíti meg. József Attila az emberi lélek végleteit fejezi ki a tigris és az őz ellentétpárjával: „s szivében néha elidőz / a tigris és a szelid őz” (Csak az olvassa). rállat/állatok [Ú. E.]



Tisza: rDuna és Tisza
tíz: A kozmikus teremtés, a mindent magában foglaló univerzum, a totalitás, a befejezettség és a tökéletesség kifejezője. Az első négy szám összeadásából keletkezik, ezáltal magába olvasztja, egyben pedig ki is teljesíti azok jelentéseit. • Kínában az örök dualitás, a mozgás forrása. • A buddhizmusban a bódhiszattvává váláshoz „tíz lépcsőfokon”, azaz létezések egész során kell végighaladni, ebben az értelemben a beavatódás fokozatait jelöli. Buddha tíz szabályt ír elő a szerzetesnövendékek számára, s a tíz erkölcsi törvény után tíz, kizárást maga után vonó bűnt is felsorol (Mahávagga, I. 56, 60). • A püthagoreus számmisztika középpontjában a Dekász, a legnagyobb és legtökéletesebb szám áll. A világot mozgató elv, az isteni és emberi rend letéteményese. Az első szám, amely ugyanannyi páros, mint páratlan számot tartalmaz, így a végső harmónia megjelenítője. Geometriai megfelelője a Tetraktüsz, amely a püthagoreusok legszentebb jele. A titkos társaságba való beavatás során az adeptusok a Tetraktüszre tesznek esküt, amely az örökkévaló Természet szülőatyja.
Tetraktüsz.
A tíz pontból álló idom háromszöget formáz, amelynek értelmezése különböző sémákat követhet. Vízszintesen négy szintre, az Egy, a Kettő, a Három és a Négy szintjére tagolható, és föntről lefelé a világ keletkezésének történetét beszéli el (teremtő Szellem regy; Anyag rkettő; a Szellem és az Anyag egyesülése rhárom; teremtett Forma rnégy). Mint középpontos rháromszög, a Tetraktüsz a 9+1=10, azaz a meghaladás elvét képviseli. A geometriai formák minden fajtája szintén megtalálható a Tetraktüszben: az egy a pontot, a kettő a vonalat, a három a sík felületet, a négy a térben elhelyezkedő formát jeleníti meg. • A Bibliában a teljesség, a befejezettség száma. A tízparancsolat a megtartandó elvek összességét fejezi ki; ez az isteni parancsolat tökéletessége. Ábrahámot az Úr tíz próba elé állította. Az Úrhoz szóló imádság tíz záradéka az örök isteni rendet



foglalja magában. • A Kabbalában a szefirák száma, s a tíznek a jod, a héber ábécé tizedik betűje felel meg. A szefirák közül a jodnak Málchut, a Királyság, Isten temploma felel meg (rszefirá/szefirot). A huszonkét héber betűt hagyományosan kétféle módon feleltetik meg a számoknak. Az egyik módszer csupán az első kilenc számot, ill. ezek tízes és százas szorzatait veszi számításba. Az ily módon kialakuló függőleges számoszlopok (1, 10, 100) a projekció fázisait jelképezik. A jod ekkor az alefnek, a létezés elvont elvének a folytonos létbe, a manifesztációba való kivetülése. A másik módszer a huszonkét betűt huszonkét számként értelmezi, és három csoportba rendezi. A tíz ekkor az első számcsoport végső eleme és az Angyalok Rendjét zárja le, a kezdet és a vég határán helyezkedik el. A tíz szent szám; a legnagyobb, kiejthetetlen szentség, Isten neve (Jahve) is vele kezdődik. • A tarot X. lapja a Szerencsekerék, amely az örök körforgást, a változás elvét jelképezi (rkártya). • A tíz mint a tökéletesség jelenik meg az irodalmi hagyományban is. Pl. Boccaccio Dekameronjában tíz napon át tíz történet hangzik el. rszámok, rszáz [V. E.]
tizenegy: A tökéletlenség megjelenítője, akár mint 10+1, akár mint 12–1. Amennyiben a 10+1 művelet eredményeként jön létre, a túltengés, a fölösleg képzetét hordozza magában, hiszen a tökéletes egység, a rtíz után következik. Ha a 12–1 eredménye, akkor a hiány testesül meg benne. Létrejöhet még a hat (a makrokozmosz) és az öt (a mikrokozmosz) egyesüléséből is. Ekkor az égi és földi valóság együttesének jelképe. • Szt. Ágoston a tizenegyben az isteni tökéletességet és harmóniát megbontó gonoszságot és bűnöket látja. • A Kabbalában (a huszonkét betűhöz huszonkét számot társító számelmélet-változat szerint) a tizenegy, a káf a második szint, az arkangyalok rendjének első száma, egyszersmind a teljes rendszernek éppen a felezőpontja, miáltal különösen fontos hely illeti meg. A káf Hamvas Béla interpretálásában a tarot-ban „az erő, és természetesen az erőszak” (Tabula Smaragdina), hiszen a tizenegyedik lap az Erő (rkártya). rszámok, rtizenkettő [V. E.]
tizenhárom: A görög hagyomány szerint az olümposzi isteneket (számuk rtizenkettő) és Zeuszt jelenti; azaz a Monádnak, a világ vezérlő elvének és az ő akaratát közvetítő és végrehajtó tizenkettőnek az együttese. • A középamerikai indián mitológia a kozmosz felső részét tizenhárom égre osztja fel, és a világ folyását az ezekben az egekben székelő istenségek irányítják. Így



a kozmikus ciklus tizenhárom kisebbre bomlott, csakúgy, mint a maja vagy az azték hét, amely tizenhárom napból állt. • Európában a középkor óta elsősorban a babonában játszik meghatározó szerepet: balszerencsés szám, amely erejét a Sátántól nyeri. E népi hagyomány minden bizonnyal összefüggésben áll a keresztény felfogással, amelyben a tizenhármas szám Júdáshoz kötődik. Iskarióti Júdás a tizenkét tanítvány egyike, akit az evangélisták mindig a sor végére helyeznek. A tizenhármas szám az Utolsó vacsora során forrt össze Júdás alakjával: Júdás, a hitetlen nem tartozott bele a tizenkét (Krisztus és a tizenegy) rapostol szent közösségébe. ’, a tizenharmadik, árulója lett a tizenkettőben megtestesülő hitnek. A tizenkettőben kifejeződő isteni harmónia után a tizenhármas a Sátán birodalma. Mivel a tizenkettő a ciklusnyi egység (asztrológiai állatöv) szimbóluma, a tizenhárom egy új ciklus kezdetét is jelenti, amely azonban csak egy előzetes megsemmisülés, halál árán valósulhat meg. • A tarot-ban a XIII. lap a Halál, amelyet az Akasztott előz meg. Jelentése azonban nem a teljes megsemmisülés, hanem az átváltozás: „Ez a halál, a nagy transzmutáció” (Hamvas Béla: Tabula Smaragdina) (rkártya). rszámok [V. E.]
tizenkettő: Az idő és a tér felosztásának alapja; ezt jelzi a tizenkettes számrendszeren alapuló időmérés is (pl. tizenkét hónap, huszonnégy óra). A teljesség, az egyetemesség és az összetartozás száma. Általában a rhárom és a rnégy szorzataként jelenik meg; jelentését a szám-archetípusok egymáshoz való viszonyulása alakítja ki; vagy a három elve dominál és ismétlődik négyszer, vagy a négy elve a domináns. A négy a teremtett világ és a tér teljességére utal, míg a három az idő dimenziójával egészíti ki és teszi teljessé az univerzumot megjelenítő tizenkettőt. A kozmosz szintjén egy ciklusnyi egységet jelöl: a Nap égi útja tizenkét részre osztódik a tizenkét állatövi csillagkép alapján (rállatöv). A csillagképek jelentése a négy elem, a négy évszak, a négy temperamentum, az isteni hármasság és a hét planéta függvényében alakult ki. • Kínában is a teljesség jele, mindenből az összes (pl. csillag, állam). • Az év tizenkét hónapra tagolását az ősi Mezopotámiában a napéven belüli holdciklusok változása nyomán alakították ki. A tizenkét „lépcsőfok” végigjárása a beavatódás, a teljesség elérése: a halál és az újjászületés (az óév vége és az újév kezdete). • A Bibliában meghatározó numerikus szimbólum. Az Ótestamentumban a zsidó nép összességét és összetartozását jeleníti meg a tizenkét törzs,



amelyek Jákob tizenkét fiának a leszármazottai (rIzráel). A tizenkét törzsnek, ill. a tizenkét prófétának a tizenkét rapostol felel meg. A chartres-i Notre-Dame-katedrális északi kapuzatán a tizenkét próféta (rpróféta/vates/szibülla), míg a délin a tizenkét apostol látható. A Jelenések könyvében az égi trónt huszonnégy vén (a próféták és az apostolok) veszik körül (Jel 4,4). Az Isten szolgái (12×12 000) pecsétet viselnek a homlokukon (Jel 7,3–4). A Napba öltözött asszony tizenkét csillagból álló koronát visel (Jel 12,1). A rmennyei Jeruzsálem leírása szintén e szám ’tökéletesség’ jelentését hordozza: tizenkét kapuján angyalok állnak, Izráel tizenkét törzsének neveit viselik, s a város alapkövei az apostolok neveit hordozzák (Jel 21,12–21). A tizenkettő oszthatatlan, ám önmagán belül egymástól különböző egyedekből összetevődő egységet, csoportosulást is jelölhet, pl. a Kerekasztal lovagjainak és Krisztus apostolainak száma egyaránt a tizenkettő. • Az ezoterikus-hermetikus hagyományban az állatövre utal, és a kozmikus rendbe való beavatódás fokozatait jelöli. Az alkímiában a négy elem és a három princípium (rkén, rhigany, rsó) szorzata, így maga az alkímiai folyamat. • A tarot XII. lapja az Akasztott, amely a kozmikus akaratnak önmagát megadó jellem. Zsebeiből kipotyog az aranyés az ezüstpénz, annak jeléül, hogy minden evilági kötődésről lemondva, új, spirituális erényeket fogad magába (rkártya). A „nagy arcanum” e lapjához rendelt héber betű a lámed, azaz az ’áldozat’, a ’tanulás’. Ebben az értelemben a tizenkettes a halál és egy magasabb szinten való feltámadás. rszámok [V. E.]
tízezer: A Távol-Keleten alapegység, a teljesség numerikus szimbóluma. Mind a mongol, mind a japán hagyományban megjelenik ez a jelentés. • Kínában a tao egyik alapszáma; a „tízezer lény” a világ dolgainak és lényeinek összessége (Tao Te king, 26) (rtao). A mindenség és a teremtés jelképe: „a tízezer dolog átalakulása és változása végtelen csodák sorozata” (Ko Hung Pao-pu-ce: A természeti egyszerűséget magához ölelő mester könyve). Szabó Lőrinc is utal erre: „...ahogy / Kína mondja: a Tízezer Dolog, / az Egész Élet” (Tücsökzene 347, Mi még?). rszámok [Ú. E.]
tó: Az élet és a halál közötti átmenet kifejezője, ezért jelentése szükségszerűen ambivalens. Egyrészt a teremtés erőinek szimbóluma; az ősvizet, őskáoszt jelképező női princípium, a létezés, a termékenység biztosítója. Másrészt a halálba húzó mágikus erők lakhelye, esetleg rvíz



alatti szörnyeké (pl. a Loch Ness-i szörny mítosza), egyben a föld szeme is, amelyen keresztül a föld alatti lények látják az embereket. A mocsár zavaros, könnyes szemet jelent; a veszélyek forrása. • Egyiptomban a templomokhoz kapcsolódtak mesterséges tavak. A tó-hieroglifa jelentése: ’okkult’, ’misztikus’. • A kínai szimbolikában a befogadó bölcsesség megjelenítője, a nedves, passzív jelleg hordozója. • A gall néphagyomány szerint istenek lakhelye; vizébe áldozatként győzelmi trófeáikat dobták. A kelta eredetű Arthur-legendában a tó hölgye veszi vissza a mágikus erejű Excaliburt (rkard). • A Jelenések könyvének tüzes tava az örök kárhozat: „A tüzes tó a második halál” (20,14–15) (rapokalipszis). • Jelentésének ambivalenciája megjelenik az európai és a magyar kultúrában is. Bosch A Gyönyörök kertje c. képének középpontjában egy tó áll: az ifjúság, az élet vize (1503–1504, Madrid, Prado). Lamartine-nél a parttalan idővel, a létet elnyelő múlttal áll szemben (A tó). Petőfi János vitézében Iluska a Tündérország közepében lévő tóból kel életre: „Hát az élet vize volt ez a tó itten / Mindent föltámasztó, ahova csak cseppen.” A Kékszakállú herceg vára c. Bartók-operában a hatodik ajtó mögötti könnyek tava a fájdalom, a szomorúság. Adynál a tó a befogadó, a női princípium, s egyben az élethalál közötti átmenet: „Szent sír ez a tó, / Szerelmes karú, / Titkot őriző” (A tó nevetett). Weöres Sándornál a misztikus átváltozás, a halál helye (Rongyszőnyeg, I. 75). rtenger [A. B.]
tojás: Egyetemes szimbólum, a megújuló, újjászülető természet jele a tavaszünnepeken. A tojás, mint ranyaméh, a létezés eredetére és a termékenységre utal. A kozmogonikus mítoszokban szereplő kozmikus tojás a teremtés kezdete, az őspotencia, a minden létező csíráját magában foglaló differenciálatlan teljesség. Az aranytojásnak asztrológiai vonatkozásai is vannak; az rarany és a tojássárgája egyaránt a Napra utal, eredetét is számos mítosz vezeti vissza a világtojásra. • Az ókori Egyiptomban a világtojás népi motívum, amelyet a hivatalos teológia nem vett át. E világtojást Ptah isten mint démiurgosz fazekaskorongon alkotta meg. rRé, a Nap, a tojás sárgájából ered. • Az óind Cshándógja upanisadban szereplő kozmikus tojás a létezés eredője: „A két fél tojáshéj ezüst és arany lett. Amelyik ezüst volt, az lett ez a föld. Amelyik arany volt, az lett az ég. Ami külső héj volt, abból lettek a hegyek. Ami belső hártya volt, abból lettek a felhők és a köd. A benne levő erekből lettek a folyók, a benne levő csíranedvből a tengerek. Ami végül kikelt belőle, az lett a Nap”



(III, 19,1–3). A teremtés során a világtojás szétrepedésével jelent meg az Ég/Menny és a Föld, amelyek tojás formában továbbra is összeilleszthetők.
A teremtés kozmikus tojása (indiai metszet, XIX. sz.).
• A buddhizmusban az anyaghoz kötött lét kifejezője, s áttörése az inkarnáció láncolatának megszakítása, a megvilágosodás. A buddhista sztúpa, a Buddha földi hamvait őrző kegyhely félgömb alakú formájának neve: anda ’tojás’ (rtemplom). • A Kalevalában szintén szerepel a kozmikus tojás: „...a tojás legalsó része / alsó földdé átváltozik; a tojásnak felső része / felső éggé átváltozik; sárgájának felső része / világító fényes nappá; fehérjének felső része / átváltozik halvány holddá” (I. 233–239). • Az antikvitásban a holdistennők is kapcsolatban álltak a tojással, valamint a hattyú alakját magára öltő Zeusz és Léda nászából származó Dioszkuroszok és Helené tojásból születtek. Az orphikus tanokban szereplő tojás a teremtés előtti állapot, s a teremtés folyamata a tojás feltörése, a fallikus isten, Erósz Phanész születése (rErósz/Amor/Cupido). A misztériumvallásokban a világos és sötét színnel jelölt tojás a fény–sötétség, az élet–halál eredeti egységét fejezte ki, mivel e felfogásban a világban ható ellentétes erők egyaránt az őstojásból származnak (pl. a rgalamb/gerle és a rkígyó, a Jó és a Gonosz megtestesítői). A hellenizmus korában ’feltámadás’, ’újjászületés’ jelentésben a síremlékeken is szerepelt, a lélek-madár képzettel összefüggésben. A széttört tojásból égbe szálló rmadár a földi-anyagi létből való kiszabadulás kifejezője. • A keresztény művészetben a Madonnaképeken ábrázolt tojás a szűzi születésre utal. A Physiologus szerint a strucctojást a Nap sugarai keltik ki, s ezt a Szentlélek általi szűzi



megtermékenyítéssel hozták összefüggésbe. Ezt a legendát az Atya által életre hívott, feltámasztott Krisztusként is értelmezték. A Máriáról szóló képciklusokon is ábrázolták, pl. a brixeni (Bressano) dóm (XIII. sz.) kereszthajójában (rstrucc). Piero della Francesca Mária a gyermek Jézussal, hat szenttel, négy angyallal és Federico da Montefeltróval c. festményén a
mennyezetről lóg le egy tojás (1472–1474 k., Milano, Brera). Bosch számos képén megjelenik a tojás-szimbólum (pl. a Szent Antal megkísértése-oltár középső táblaképén feltehetőleg a kísértő nőiségre utal, 1505–1506 k., Madrid, Prado). A Gyönyörök kertje c. szárnyasoltár A földi gyönyörök
kertje c. táblaképén a háttérben ábrázolt, tóból kilépő, újjászületett emberek az eredeti ősállapotot jelző tojásba térnek vissza (1503–1504, Madrid, Prado). • Az alkímiában a hermetikusan zárt, lepecsételt tartály (lombik) megfelelője, amely minden létezőt magában foglal csíra formában (ralkímiai edények).
Az ún. filozofikus tojás, a prima materia jelképe (alkímiai kézirat illusztrációja).
A héja, a hártyája, a sárgája és a fehérje a négy elemet jelölte, de az alkímiában központi szerepet játszó fémeket is összefüggésbe hozták vele: a sárgája az arany, a fehérje az ezüst. A tojásból nő ki a „fehér virág” (ezüst), a „vörös virág” (arany) és a „kék virág” (a bölcsek virága). A magyar népszokásokban, a népi hiedelemvilágban is fontos szerepet játszik a tavaszi termékenységi és szerelmi varázslatoknál. Az egyház keresztény szimbolikát társított a tojáshoz; a sírjából feltámadó Krisztus jelképeként értelmezte. A IV. sz.-tól egyházi áldásban részesítették, a XII. sz.-tól pedig kötelezően elrendelték az ünnepi tojás megszentelését. A hagyomány



eredetét, jelentését Bod Péter is tárgyalja az egyházi ünnepekről szóló munkájában (Szent Heortokrates...).
G. B. Göz után: A húsvéti tojások az isteni erények jelképes húsvéti jeleneteivel (rézmetszet, XVIII. sz., Szilárdfy Z. gyűjteménye).
• Gaál Istvánnak a Gluck operájából készült Orfeo ed Euridice c. operafilmjében az orphikus mítoszok őspotencia-szimbóluma, a tojásanyaméh jelenik meg alvilág-jelképként. A vulvaként szétnyíló bejáraton át a holtak lelkei mintegy eredeti állapotukba térnek vissza; s a rfehér lelkek közül kiváló, életre keltett Eurüdiké ruhájának megkülönböztető színe a rsárga. [Ú. E.]
toll: Az evilági súlyoktól mentes légi hatalom kifejezője, jelenthet könnyedséget, levegőbe való felemelkedést. A tollkorona a Nap sugaraira és az égi eredetű, felsőbb hatalomra utal (rkorona). Áldozati szimbólum, az égi isteneknek való áldozáskor a tollakat szétteregették az oltáron. • Az ókori Egyiptomban Maat attribútuma, aki az igazság és a rend istennője. A fején viselt strucctoll az „igazság” hieroglifát, az egyéni és a világrend harmóniáját fejezi ki. A Halottak Könyvének egyik ábrája szerint a halott lelkét mérlegre teszik: a rmérleg egyik serpenyőjében az elhunyt szíve (élete), a másikban egy toll van. Ha a halott lelke könnyebbnek bizonyul a tollnál, akkor léphet be rOzirisz/Szarapisz birodalmába. Besz, akinek feladata a gonosz szellemek elűzése, szintén tollkoronát visel, és Amont is tollkoronával ábrázolták. • A samanizmusban is az égi felemelkedéshez kapcsolódik, ezért a tisztánlátásra és a felső világra utal (rsámán/táltos). A



tollas fejdíszek a sámánok rmadár alakú segítőszellemeit jelenítik meg. • A prekolumbiánus Amerikában pajzsokat, koronákat, köpenyeket, s a királyok díszes jelvényeit készítették tollból. A közép-amerikai tolték, azték mitológia egyik főistene, Quetzalkoatl (’tollaskígyó’) a világ teremtője, az emberek és a kultúra megalkotója, az elemek ura, a papság és a tudomány pártfogója (rkígyó). A maják a napsugarakkal azonosították a tollakat. A papok tolldíszítésű köpenyének védelmező erőt tulajdonítottak. Az északamerikai indián törzsfőnökök fejdíszén a spirituális hatalmat jelölte. • Az eredetileg a házi munkára felügyelő germán istennő, Holda/ Holle anyó meséjében a dunnából kirázott tollpihék az égből aláhulló hóesést jelképezik. • Dante Isteni Színjátékában az Egyház szekerére hulló sastollak Konstantin császár adománylevelére utalnak, amellyel anyagi javakhoz és hatalomhoz juttatta a papságot, s ezáltal az Egyház romlását idézte elő (Purg., XXXII. 124–129) (rsas). Késő középkori angyal-ábrázolásokon, pl. Multscher, valamint Riemenschneider szobrain, az angyalok testét tollruha borítja. Hasonló ábrázolás jelenik meg a XV. sz.-i berki Mária Magdolnaoltáron is (Bp., MNG). • Weöres Sándor a múlt megmásíthatatlanságát érzékelteti e képpel: „Előbb elfújhatsz házat és hegyormot, / mint egy tegnap-elhamvadt tollpihét. / Örök arcukat mutatják a dolgok / a multban. Nem másít rajtuk a lét” (A mult naplója). rszárny [P. I.]
topáz: Kristályos szerkezetű, zöldessárga vagy aranysárga színű, átlátszó rdrágakő. Az isteni jóság, a hűség, a barátság, a szeretet és a bölcsesség kifejezője. A hagyomány szerint csodás ereje abban nyilvánul meg, hogy érzékeny a Hold hatásaira, és lecsendesíti a tenger hullámait. Segít a jövendőmondásnál, megnyugtatja a lélek szenvedélyeit, meggyógyítja az őrültséget, a holdkórosságot, a szembetegségeket, és felismerhetővé tesz bizonyos mérgeket. A Merkúr bolygóhoz társítják (rMerkúr bolygó). • A Bibliában a zsidó pap melltáblájának első sorában található (Kiv 28,17). A rmennyei Jeruzsálem kilencedik alapköve (Jel 21,20). [P. I.]
torony: A kis alapterületű, magas épület a földet az éggel összekötő építmény, világtengely. A létrához hasonlóan az összeköttetést biztosítja az ég és a föld között. A szakrális építészetben a rtemplom és a szentély mellett a torony a földitől az isteni felé való emelkedés fokozatait jelölte (pl. a mezopotámiai toronytemplomok, a zikkuratok; a keresztény templomok harangtornyai; az iszlám dzsámik/mecsetek minaretjei; a kínai



japán buddhista pagodák). • A zoroasztriánus hívek „sírja”, az ún. Hallgatás Tornya – a dakhma – halál-szimbólum, amely az emberektől távol eső területen, hegycsúcson, dombon állt. Mivel hitük szerint a halál tisztátalan, a holttestet rAhura Mazda teremtményei dögevő keselyűk, pusztítják el, így akadályozva meg a halállal járó tisztátalanság terjedését, a vízzel, a földdel, a tűzzel való érintkezését. • A védelem, az őrzés jelképe is lehet, pl. a görög mitológiában a toronyba zárt Danaé történetében. A hellenizmus kori, fényével utat mutató, éjszakai kikötést is lehetővé tévő világítótorony a biztonság, a bizalom megtestesítője. Az antikvitás leghíresebb világítótornya az alexandriai Pharosz volt (az ókori világ hét csodájának egyike), innen ered a tündöklő szellemre, személyiségre utaló „[valaminek] a phárosza” kifejezés. • Az ember égbe törésének, gőgjének bibliai példája a rBábel tornya építése és az Úr általi pusztulása (Ter 11,1–9). Az Énekek énekében Dávid tornyához és elefántcsonttoronyhoz hasonlítják a menyasszony nyakát (Én 4,4; 7,5). A középkorban az elefántcsonttorony a Szűz Mária tisztaságára utaló képek egyike (az elzárt kert, a lepecsételt forrás stb. mellett). A loretói litániában „Dávid Királynak Tornya” Mária erényeit jelképezte. „Romlatlan torony”-nak nevezi Máriát Pázmány Péter is (Magyarország Nagy Királynőjéről és Patrónájáról). A Szentháromságra utaló háromablakos torony Szt. Borbála attribútuma (akit apja záratott toronyba, hogy távol tartsa a keresztény tanok hatásától). A keresztény hagyományban az őrtorony az éberséget jelenti, a világítótorony a hit fényével vezérel, útmutatást ad és a lelkeket (rhajó/bárka) a mennyei kikötőbe vezérli (rkikötő).
Ókeresztény sírfelirat, hajóval, világítótoronnyal.
A tornyos városfalakkal körülvett égi város a rmennyei Jeruzsálem. • A tarot XVI. lapja a Torony. A képen emberek zuhannak le egy tűz vagy villám sújtotta toronyból, amely a pusztulást, a hanyatlást jelképezi (rkártya). • A heraldikában gyakori címerelem; várakra, erődítményekre utal (rcímer). • Az elefántcsonttorony a XIX. sz.-tól válik az irodalmi



köztudat részévé. A l’art pour l’art elvét valló költők jelszava; ebben az értelemben a valóságtól elzárkózó, a Szépség, az eszmék birodalmába menekülő művészet szimbóluma. Írói magatartásként az elvonulásnak, a modern író magányosságának kifejezője (relefántcsont). • Petőfi A csonka torony c. versében a függetlenségért vívott harc színhelye, ám a szabadság zászlaja nélkül már csak romos, „puszta váz”. Az orosz szimbolizmusban az eszme, a transzcendens magasság és egyben a művészet szinonimája. Virginia Woolf A világítótorony c. regényében a célba érés, a befejezettség jelképe. • A konstantinápolyi Héttorony-börtön a magyar hagyományban is megjelenik (Arany János: Török Bálint; Gárdonyi Géza: Egri csillagok). József Attila Karóval jöttél... c. költeményében az elszigeteltség, a boldogtalanság képe: „be vagy zárva a Hét Toronyba / és már sohasem menekülsz.” roszlop [A. B.]
tök: Kúszó szárú, nagy, kerek levelű növény, amelynek termése gömb vagy palack alakú. A kettős tök, éppúgy, mint a homokóra, az alsó és a felső világ megtestesítője. • A kínaiaknál a varázslás és a szellemek megidézésének eszköze. A tökkulacs Li Tie-kuaj, a rnyolc taoista halhatatlan egyikének emblémája. • Rómában a butaság, az üresfejűség kifejezője; pl. Seneca Játék az isteni Claudius haláláról c. művének másik címe: Apocolocyntosis (’tökké válás’). • A gyorsan növő és hamar hervadó növény a mulandóság jelképe. Jónás könyvében az Úr egy tököt rendel Jónás fölé, hogy a növény levele enyhítő árnyékot nyújtson Jónásnak. A kereszténységben Rafael arkangyal és a zarándokokat védelmező id. Jakab apostol attribútuma. • Angol nyelvterületen a Hallowe’en (október 31., mindenszentek előestéje), a pogány szertartásokban gyökerező szellem-, démonjáró éj népi ünnepének egyik fő eleme az apotropaikus jelentésű, ijesztő arcot formázó töklámpás (rlámpa/mécses). rgyümölcs/termés [K. Zs.]
tölgyfa: Az északi féltekén honos, terebélyes lombozatú, magasra növő, hosszú életű lombhullató rfa, a nyugat- és közép-európai erdőségek uralkodó fája. A nagyság, az erő, és fájának keménysége révén a halhatatlanság szimbóluma. A villámcsapást vonzó magas fát az ég- és viharistenekkel hozták kapcsolatba. • Az antikvitásban a főistenség fája; Zeusz dódónai ligetének tölgysusogását jóslatként értelmezték. Termetes növése, erős gyökerei miatt a férfiasság kifejezője, szemben a nőies jellegű



hárssal (rhársfa). rPhilémón és Baukisz/Philemon és Baucis mítoszában a férj tölggyé, a feleség hárssá változik. Dionüszosz koszorúját tölgylevelek is díszíthetik. A fa-nimfák elnevezése (drüasz, hamadrüasz) kapcsolatban áll a tölggyel (gör. drüsz ’tölgyfa’) (rnimfák). • Rómában a Nemi-tó partján álló tölgyest Jupiter szent ligeteként tisztelték. Hatalmi jelkép; „a tölgylombos polgárkoszorú” a római polgárokat illette meg (Verg. Aen., VI. 772). • A kelták világtengelynek, életfának tekintették, amely közvetítő szerepet tölt be ég és föld között. Id. Plinius szerint a druidák neve kapcsolatban áll a tölggyel (drus ’tölgy’). A mágikus erővel felruházott fagyöngyöt tölgyfáról gyűjtötték (rfagyöngy). • A keresztény ábrázolásokon a kidöntött tölgyfán állva keresztelő püspök a pogányok megtérésére utal (Szt. Bonifác). • A germánoknál szintén a viharistenséggel áll kapcsolatban; Tór szent fája. A néphit apotropaikus erőt tulajdonított levelének, parazsának, valamint hamujának. • Az Ószövetségben az erő kifejezője (Ám 2,9), valamint a jósok fája (Bír 9,37). A kereszténységben az erős, szilárd hit (Józs 24,26). A hagyomány szerint Krisztus keresztje is tölgyfából készült. Fáját romolhatatlannak tartották, ezért az örök életet jelképezi. A tölgyfán elhelyezett Mária-kép számos zarándokhely kultikus központját jelöli ki (pl. Makkosmária [Máriaremete]). • Gyakori heraldikai elem; a hősiesség, a bátorság, a bajtársiasság jelképe, megtalálható pl. IV. Sixtus és II. Gyula pápa címerén (rcímer).
II. Gyula pápa címere (1503–1513 között, Róma, a Maria del Popolo üvegablaka).



Az antik eredetű tölgymotívum kedvelt díszítőelem volt Mátyás király budai palotájában. A király márványportréján a tölgykoszorú az uralkodói reprezentáció eleme.
Felső-itáliai mester: Mátyás király portréja (márvány dombormű, 14851490 között, Bp., MNG).
• Az emblematikában a komorságot fejezi ki. Ellentétpárja a hajlékony, gyenge rnád. • Az európai költészetben hagyományos jelentései szerepelnek: ’hatalom’, ’hosszú élet’, ’erkölcsi tartás’. Így jelenik meg Berzsenyi A’ Magyarokhoz I., valamint Hölderlin Tölgyfák c. versében. Metastasio így ír róla A tölgy c. művében: „mindig biztosabb, szilárdabb lesz. [...] Lábait mélyebbre ereszti a földbe / S erőt szerez, mikor elveszti szépségét.” Hölderlin a nagyszerűség, a titáni nagyság példáiként ír róluk: „mindőtök egy isten” (A tölgyfák). Petőfinél Zoltán fejedelmet jellemzi: „Itt áll az ifju tölgy, nézzetek szemébe, / Bátran odaáll már a vihar elébe” (Lehel vezér, 41); a villám sújtotta tölgy pedig a hősi halál képe (Egy gondolat bánt engemet...). Arany János A tölgyek alatt c. versében a nyugalmat, a megpihenést, a gyermekkort jeleníti meg. Ady Ihar a tölgyek közt c. költeményében a tölgyek az erős európai nemzetek, míg a juharfa a magyarság. rmakk [Ú. E.]
tömjén: A fenyő és a cédrus gyantája, amely megszárítva diszkrét, parázsra téve erős illatot áraszt magából. Már az ősi kultúrák is használták fertőtlenítő és kultikus célokra; az égőáldozat egyik anyaga ráldozás/ áldozat. Égetése hódolat az istenségnek, megtisztulás; a halandót a



halhatatlanhoz kapcsolja, így az ember és az istenek kommunikációjának eszköze. • Az Ószövetségben az illatáldozat anyaga (Kiv 30,1), és hozzátartozik az ételáldozathoz is (Lev 2,1–15). • Az Újszövetségben a papi feladatokra utal, mivel az imát az ég felé emeli. A rháromkirályok egyike ezért ajándékoz tömjént a gyermek Jézusnak (Mt 2,11) (rJézus Krisztus). Keresztény értelmezésben a mennybe felszálló imádság; az erény és a tiszta élet illata (Jel 5,8). • Baudelaire a mindenséget behálózó egyetemes korrespondenciák egyik kifejezőjévé avatta: „...tömjén és benzoé: / test s lélek mámora zeng bennük ég felé” (Kapcsolatok). rfüst [V. E.]
tőr: rkard
törpék: Alacsony, szakállas, gyakran torz testű mitikus lények, a természet tudattalan és amorális erőinek megtestesítői. Theriomorf lények; az alvilág kis népének is nevezik őket. Természetistenként egy régebbi kozmikus rendhez tartoznak, az ember előtti világ megszemélyesítői. Lehetnek ház- és ősszellemek. Elkerülik az emberek világát; barlangokhoz, hegyoldali üregekhez kötődnek, ahová kincseiket rejtik (rkincs), vagy ahol kovácsműhelyeik rejtőznek. Ott készítik szellemek segítségével a csodálatos gyűrűket, kardokat vagy a mágikus lándzsát. A föld és az ásványi birodalom őreiként a mohó bányászokat megbüntetik, viszont segítségül sietnek a bányaomlás következtében csapdába esett bányászoknak. Megítélésük ambivalens: egyrészt kifürkészhetetlenek, makacsok, bizalmatlanok, rosszakaratúak és féktelenek; másrészt irányító, tanácsadó szerepük is lehet. Az óriásokkal ellentétben okosak, ravaszak és éles eszűek (róriás). Olykor kedvesek és nagylelkűek, pl. a kerti törpe a természet jóságának és titkos erőinek megtestesítője. Gnóm alkatuk, púpjuk hasonlóvá teszik őket a démonokhoz, azaz a természet hibáit, a torz vágyakat is jelképezhetik. Udvari környezetben az igazság kimondói, ebben az értelemben az udvari rbohóc/bolond alakjához kapcsolódnak. • Egyiptomban Besz istent ábrázolják törpeként, görbe lábbal, szakállas, ijesztően torz arccal. Úgy hitték, hogy Besz csúnyasága elriasztja a gonosz szellemeket, ezért lett a védő amulettek gyakori figurája.



Besz istent ábrázoló bronzszobrocska (római kor).
• Az antik kovácsisten, a sánta rHéphaisztosz/Vulcanus az ábrázolásokon törpeként is megjelenik. • A hindu mitológia egyik főistene, rSíva törpe démonon, legyőzött ellenfelén taposva járja kozmikus táncát, s a törpe torz külseje a gonoszság jele (rtánc). rVisnu ötödik inkarnációja Vámana törpe, aki képes három lépéssel bejárni a földet és elpusztítani Bali démont. • A japánoknál a folyóisten rosszindulatú törpe. • A germán néphagyományban a fémművesség, olykor mindenféle mesterség, művészet mesterei. A föld szellemeit is törpeként képzelték el. Az eget tartó négy törpe: Austri, Vestri, Nördri és Sudri az égtájakat testesíti meg. Az Eddában az Áz istenek Brímir véréből teremtették a törpéket. A völva jövendölésében (10–16) a törpék felsorolása olvasható: „...Dalia-ész, Öböl-lakó, / Lápföldi, Föld-laki, / Tölgypajzsos – törpék.” A dvergek a mítoszok szerint az Áz istenek kincseit készítik. A breton sagák szerint a corrigan nevű törpék építették Anglia megalitikus építményeit. Egy legenda szerint a törpék vezére egy misztikus vázát őriz, amely maga a rGrál. • A pszichológiában az ősi energiát testesítik meg, amely a tudattalan mélyén működik; az alacsonyabb rendű pszichikai funkció reprezentálói. Mint kifejletlen személyiségek, a kamaszkort és a szexualitás felfedezését is kifejezik. A prepubertás gyermekkort reprezentálják, amelyben a szexualitás minden formája látensen van jelen. • A művészetben is többféle jelentésben jelenik meg. Diego Velázquez számos törpe-portréja között (pl. Don Diego Acedo, a törpe 1644, Madrid, Prado; A Vallecas fiú 1637 után, Madrid, Prado) megfestette Don Sebastián de Morra udvari bolond képmását, akinek



alakjában a torz külsőből eredő tragikumot hangsúlyozta (1644 után,
Madrid, Prado). Swift műve, a Gulliver első utazása Lilliputba, a törpék országába politikai allegória, s az ember társadalmi életének szatirikus képe. Ady A törpék napja c. versében a szürke tömegember megtestesítője: „Közeleg a törpék napja, mert előretörve, / Az óriás üres helyébe ül a törpe.” J. R. R. Tolkien „óidők mitológiáját és legendáit” megelevenítő műveinek fontos szereplői, akik királyuk, Tölgyfapajzsi Thorin vezetésével a törpék kincsének visszaszerzéséért indítanak harcot (A babó; A gyűrűk ura). rmanó/kobold [P. I.]
tövis/tüske: A növények természetes védekezőfegyvere. Az akadály, a védekezés, ebből kifolyólag a kellemetlen és nehéz megközelítés képét idézi fel. A topológiában gyakran adják a „tövis”, „tüske” nevet kiemelkedő, kiálló szikláknak, amelyek axiális és szoláris szimbolikát hordoznak. • Az Ószövetségben a korábban ártalmatlan tövis az Úr büntetéseként a földi fáradozás, a büntetés, a bánat és a megpróbáltatás kifejezője (Ter 3,17–18). Az Úr megnehezíti a bűnösök helyes ösvényre vezető útját: „Ezért lám, eltorlaszolom tövissel az útját” (Oz 2,8). A magvetőről szóló példabeszédben a mag felnövekedését akadályozzák (Lk 8,4), Nagy Szt. Gergely pápa magyarázata szerint a tövisek itt a gazdagságot, a vagyont, a birtokot jelentik, amelyek szúrásaikkal felsebzik a lelket, és bűnhöz vezetnek. Krisztus töviskoszorúját többféleképpen értelmezték. Egyesek szerint a római császár ünnepi rózsakoszorújának ellenképe, a Megváltó szenvedésének jelképe (rkoszorú). Más interpretáció szerint ég és föld nászát jelenti, gyűrű az Ige (az Emberfia) és a föld (a termékeny szűz) között.



Veit Stoss: Töviskoronás Krisztus (1520, Nürnberg, St. Sebald-templom).
Bálint Sándor gyűjtésében találhatunk olyan töviskoszorút, amely gyümölcsökkel ékesítve karácsonyfa lett, így egyesítve a nagypéntek (húsvét) és a karácsony szimbolikáját. A tüske, azaz a bűn nélküli rrózsa Szűz Mária. • Csipkerózsika meséjében a kastélyt a százéves alvás alatt tövisrengeteg torlaszolja el a világtól. • Kazinczy Ferenc Tövisek és virágok c. epigrammagyűjteményével, amely a nyelvújítás egyik elindítója volt, a magyar költészetet akarta finomabbá, csiszoltabbá tenni. Petőfi a természet „...tövíses / Vadvirága”-ként védekezik a kritikai támadások ellen (A természet vadvirága). A bántó szándékra, a gáncsoskodásra utal Gyalázatos világ c. versében: „S ki új utat tör: gaz és tüske várja.” [P. E.]
trigrammák: Az ókori kínai jóskönyv, a Ji king (Változások könyve) rnyolc elemből álló geometrikus szimbólumcsoportja (pa-kua/bagua), amelyeket egyenként három, egymással párhuzamos vonaljel alkot. A trigrammák a rjin és jang vonaljelek kombinációiból épülnek fel: a folytonos vonal (–) a jang, míg a megszakított vonal (--) a jin. A trigrammák három vonalának variálásából nyolc lehetséges formáció jön létre, amelyek hagyományos elnevezései mellé különböző analógiákat, fogalmakat, cselekvéseket, tulajdonságokat stb. kapcsoltak:
1. ég/menny (apa, hideg, aktív, világos, szilárd)
2. tó (legifjabb nővér, mocsár, eső, kellemes)



3. tűz (középső nővér, villám, Nap, nyár, szépség, ragaszkodó)
4. mennydörgés (legidősebb fivér, tavasz, mozgékony, aktív)
5. szél (legidősebb nővér, fa, szelíd, átható)
6. víz (középső fivér, Hold, tél, felhő, veszélyes)
7. hegy (legifjabb fivér, szélcsend, konok, mozdíthatatlan)
8. föld (anya, meleg, befogadó, termékeny, passzív, sötét)
A trigrammák különböző párosításából alakították ki a Ji king jóslásrendszerének alapegységeit, a hatvannégy hexagrammát (kua). A jósláskor a (cickafarkkóró szárából elkészített) jóspálcikák vagy a feldobott pénzérmék által kirajzolódó jin és jang jelek kombinációit a Ji king asszociatív, szimbolikus leírásai alapján értelmezték. A hagyományos ábrázolásokon a nyolc trigramma kör alakú elrendezésben a jin-jang jelet övezi. [Ú. E.]
Trimúrti: A hindu vallásban és ikonográfiában a főistenek hármassága (szanszkrit ’három alak’): Brahmá a teremtés (rbráhman/Brahmá), rVisnu a lét, rSíva pedig a pusztulás és újjászületés istene.
Trimúrti (indiai metszet, XIX. sz.).
Brahmá szerepe elvont, ábrázolása is ritka, inkább csak Trimúrti háromarcú alakjaiban fordul elő. rarc, rhárom [M. P.]



trombita: rkürt/trombita/harsona
trón: Az isteni és emberi nagyság jelképe. Minden szellemi és világi hatalom székhelye, annak jelenlétére és isteni eredetére utal. Kicsinyített univerzumnak is tekinthető, amelyet a kozmosz elemei díszítenek. Sokszor négy oszlopon nyugszik, amelyek a négy égtájnak felelnek meg, a rbaldachin pedig az égbolt. A szülőszék mintájára a védelmező anyaöl. Méltóságteljességét emeli, hogy a magasított emelvényhez rlépcső vezet fel. • A sumeroknál a legfőbb hatalom jelképe: „...a tündökletes emelvényen, szilárd alapú trónszéken / fejem égnek emeltem” (Sulgi magasztaló éneke önmagáról). • Egyiptomban a fáraó isteni hatalmát jelképezi. rÍzisz hieroglif jele, valamint attribútuma (az ábrázolásokon trón alakú fejdíszt visel), mivel ő az oltalmazó anyaöl, amelyből Hórusz születik, s ő védelmezi, befolyásolja minden ifjú király sorsát. • Kínában a piedesztálon álló trón a földi és az égi világ közti különbséget, s az utóbbi felsőbbrendűségét hirdeti. • Indiában az ún. oroszlán-trón és a páva-trón a világi hatalom. A buddhizmusban Buddha gyémánttrónját a bódhifa lábához, a világ közepébe helyezik (rgyémánt, rfüge/fügefa). A „törvény trónja” kifejezés Buddha tanítására utal. • A muszlim hagyományban a trón az első elkülönülés, a teremtés. A Korán Allahot a „trón urának” nevezi. Azonos az isteni tudással, mindent magában foglal, univerzális manifesztáció. A könyörület, a jóság és Isten dicsőséges kinyilatkoztatásának eszköze: „ő az, aki hat nap alatt teremtette az egeket és a földet, miközben trónusa a víz felett volt” (Korán, 11. szúra, 7). • Rómában a távol levő uralkodóra megkoronázott trónus utalt. • A zsidó hagyományban az égi hatalommal áll kapcsolatban. Pl. Ezekiel prófétai megbízásakor Isten tüzes trónja jelent meg előtte, amelyet négy tűzkeréken egy kerub hordozott: „mintha zafírkő lett volna, olyan, mint egy trón, ezen a trónfélén meg, fenn, a magasban egy emberhez hasonló lény” (Ez 1,26). Hénoch apokrif könyvében Hénochot az égbe ragadják, és ott látja meg a trónon ülő isteni dicsőséget. A Kabbala felfogásában a legmagasabb ég a hetedik, a trónus ege. A Dicsőség trónusa az első tűzből született meg, s innen származtatható az angyalok hierarchiája is. • A kereszténység a trónszimbolikát a római császári ceremóniák nyomán veszi át. A trónoló Krisztus figurája a művészetben az V. sz.-tól jelenik meg (pl. Róma, S. Pudenziana, apszismozaik, 400 k.). Az Újszövetségben Isten mennyei dicsősége és bírói hatalma: „amikor az Emberfia dicsőséges trónjára ül, ti is



ott ültök majd vele tizenkét trónon és ítélkezni fogtok Izrael tizenkét törzse fölött” (Mt 19,28). Pszeudo-Dionüsziosz Areopagitész az első hierarchia angyalainak a „Trónok kara” nevet adta (rangyal). Az ókeresztény ikonográfiában a trón Krisztus visszatértét jelzi a végítélet napján.
Hetoimaszia (mozaik, V. sz. vége, Ravenna, az arianusok keresztelőkápolnája).
A IV. sz.-tól Krisztus eljövendő uralmát egy üres trón szimbolizálta, párnáján diadémmal, koszorúval és a végítélet hétpecsétes könyvével. Péter apostol trónja (Róma, San Pietro) a pápaságra utal. A Madonna- és a Mária megkoronázása-képeken a mennyei dicsőség kifejezője (Cimabue: Trónoló Madonna angyalokkal, XIII. sz. második fele, Párizs, Louvre; Torriti: Mária megkoronázása, 1294, Róma, Santa Maria Maggiore; Jan és Hubert van Eyck genti oltárának felső táblái, 1426–1432, Szt. Bavo). Salamon király trónusát a középkortól kezdve Mária szimbólumaként értelmezték: az relefántcsont Szűz Mária tisztaságát, az arany a Boldogasszony isteni szeretetét példázta. Szűz Máriát, aki méhében hordozta Krisztust, a Logoszt, Sedes Sapientiae-nek, a Bölcsesség Trónusának is nevezték.



Jakob Adam: Bölcsességnek Királyi Széke (illusztráció, Cserey Farkas: Loretói litánia, 1772, Szilárdfy Z. gyűjteménye).
A Kegyelem trónusa-, a thronum gratiae-képtípuson a mennyei trónusán ülő Atyaisten ölében tartva keresztre feszített fiát, felmutatja őt a világnak, felettük vagy köztük s Szentlélek galambja lebeg: ez a nyugati keresztény művészet legelterjedtebb Szentháromság-ábrázolása. Bod Péter 1746-os Szent Irás’ értelmére vezérlő magyar leksikon c. művében így összegzi az
apokaliptikus trónus (Jel 4,2–5) jelentését: „Ábrázolja a’ Mennyországot, a’ mellyben ditsőségesen országol nem tsak az Atya, hanem a Fiú is véle egyenlő ditsőségben: az holott részelteti a’ maga győzedelmes Híveit is a’ Mennyei Jókban.” • Allegorikus figurákat, valamint a reneszánsz festészetben antik isteneket is megjelenítettek trónuson (pl. Michele Pannonio: Trónoló Ceres, XV. sz., Bp., Szépműv. Múz.). • Politikai szimbólumként az ország kormányzásának központját jelzi. A hatalomért folyó küzdelem elnevezése: „trónviszály”. A magyar történelemben szimbolikus értékű a Habsburg-ház háromszori trónfosztása. • Villonnál is a hatalomra utal (Ballada tűnt idők lovagjairól). Erkel Ferenc Bánk bán c. operájában a meggyalázott királyi hatalom jelképe: „trónod földig rombolák.” Petőfi: Itt a nyilam! mibe lőjjem? c. versében zsarnokságszimbólumként jelenik meg: „Itt a nyilam! mibe lőjjem? / Királyi szék áll előttem, / Belelövöm bársonyába, / Hogy csak ugy porzik kínjába’!” rkirály és királyné [N. K.]
tudás fája: A mindentudás gyümölcsét termő édenkerti fa a Bibliában, a keresztény szimbolikában alapvetően dualisztikus jellegű: hordozza a jó és



a rossz tudást egyaránt. A Ter 2,9 leírja, hogyan ültette be Isten növényekkel az Édent és hogyan evett rÉva és rÁdám a bűnbeeséskor a tudás fájának gyümölcséből. Az eredendő bűn elkövetésekor az isteni akarattal való szembehelyezkedés és a bűn által megtapasztalt tudás jelképe. A középkori Szent Kereszt legendája szerint Ádám halála után Éva Mihály arkangyal utasítására elültette a tudás fájának egy ágát Ádám sírján. Ebből az ágból nőtt ki az a rfa, amelyet Salamon elvitt a templomkertbe és elültetett. A fát később kiásták és bedobták Bethesda tavába. Ott is maradt, míg ki nem szedték, hogy kifaragják belőle azt a keresztet, amelyre Krisztust feszítették (rkereszt). Ettől kezdve a tudás fája azonosulhat a feltámadás, megújulás fájával; ebben az értelemben pozitív jelentések hordozója (Pacino di Bonaguida: Lignum vitae, 1310 k., Firenze, Accademia). ralma/almafa, rkert [K. Zs.]
tulipán: Eurázsiában és Észak-Afrikában honos, tavasszal virágzó hagymás növény. Mint általában a virágok, a nőiséget jelképezi. A rvirág tölcséres kelyhe az élet nedvét tartalmazza, és ezáltal gyakran magára az anyaméhre utal. • Közép-Ázsiában a tulipánnak mint a természet megújhodását jelző növénynek tavaszonként ünnepe volt. A múlékony, ám szenvedélyes szerelmet jelképezte. Az oszmán-török uralkodóház emblémája. Perzsiában a tökéletes szerelem szimbóluma. Omar Khajjám egyik rubáíjában fallikus szimbólum: „Hajnaltájt lekonyul a tulipán, / de éjjel bimbó: vörös és vidám, / fejecskéjét emeli mereven / és új meg új gyönyört kíván.” • A keresztény szimbolikában alakja miatt jelentései a lilioméval kapcsolatosak. A rfehér tulipán ugyanúgy a tisztaságra, a szüzességre utal, mint az azonos színű rliliom, ezért látható mindkettő Fra Angelico Utolsó ítélet c. táblaképén (1432–1435, Firenze, Museo di San Marco). Gyakran azonosítják a Krisztus vérét felfogó kehellyel (rkehely). A rpiros/vörös tulipán az érzéki örömökre emlékeztet. • A magyar népművészetben gyakori motívum. A stilizált tulipánforma – leggyakrabban a szerelmi ajándékul adott női háztartási eszközökön – vulva-motívum: két külső íve két combnak felel meg, míg középen szirma magát a vulvát, az „élet kapuját” ábrázolja. Kapufélfákon való feltűnése is ezt az értelmezést támasztja alá, ugyanis a hiedelmek szerint a nemi szerveknek, a termékenység-jeleknek a gonosztól védelmező, apotropaikus ereje van.



Tulipán mint erotikus szimbólum (karcolt népi kürtmotívum).
• A magyar virágénekekben gyakran szereplő tulipán Csokonainál is felbukkan, és magát a szeretett lányt jeleníti meg: „Te vagy orvossa sebemnek, / Gyönyörű kis Tulipánt!” (Egy Tulipánthoz). A XIX. sz. végén az ún. Tulipán mozgalom a magyar ipar védelmét tűzte ki célul, pártolói tulipán jelvényt viseltek. • A francia virágnyelvben a szerelem megvallásának, ill. a lángoló szerelemnek a jele; a sárga tulipán a reménytelen szerelemre utal. A tulipán a termesztéséről nevezetes Hollandia jelképe. [R. G.]
turul: A magyar mondai hagyomány mitikus madara, amely a sassal, a sólyommal (kerecsensólyom), a keselyűvel rokonítható, s azokhoz hasonlóan az égi hatalmat, az uralkodói fensőbbséget fejezi ki. Szibériában a sastól való fogantatás a sámánmítoszok tipikus eleme; az első sámán anyja sastól fogant (rsámán/táltos, rsas). Totemősként való tiszteletét az Árpád-ház eredetét (Emese álmát) elbeszélő monda jelzi, amelyet Anonymus Gesta Hungaroruma ismertet (rÁlmos). Ebben a mondában a turul az Árpád-házi fejedelmek és királyok hatalmának isteni eredetét jelképezi. Kézai Simon a hun-magyar azonosság tanát hangsúlyozó gestájában rAttila címerállatának nevezi a koronás turult, amely a római birodalmi sashoz, Jupiter madarához hasonlóan, a nemzeti, birodalmi nagyság és a győzedelmes haderő kifejezője (Kézai: Gesta Hungarorum). A Képes Krónika egyik miniatúráján Attila turulos pajzzsal látható (1360 k., Bp., OSZK). Ipolyi Arnold 1854-es Magyar mythologiája szerint a turul „a nemzeti hadak és hősök eredetét, végzetét intéző, nemzeti tündéri



védnemtő”. Arany János Keveháza c. eposzában a hunok szent madara. Adynál a meddő múltba tekintés, az ábrándos nemzeti romantika és a maradiság szimbóluma: „Röpdös babona és turul” (Új várak épültek). rmadár [Ú. E.]
tücsök: Hangos ciripelése, „zenéje” révén az antikvitásban a költészet jelképévé vált, pl. Meleagrosz A tücsökhöz c. versében „önmaga húrján pengő lant”. A mítosz szerint Tithónosz, aki örök életet kért, de örök ifjúságot nem, addig zsugorodott, míg tücsökké vált. Az anakreóni dalgyűjtemény A tücsökhöz c. darabjában a Múzsák és Apollón kedveltje, a „nyarak édes hírhozója [...] / Föld szülötte, dal barátja”; de megjelenik ’egyszerűség’, ’igénytelenség’ jelentésben is: „Kis tücsök, de boldog is vagy / hogy a lomb között a fákon / cseppnyi harmatot, ha ittál / mint király dalolsz kevélyen.” • Babits Az őszi tücsökhöz c. versében „A te zenéd a csöndnek része immár / és mint a szférák, titkon muzsikál”. Szabó Lőrinc Tücsökzene c. lírai önéletrajzában szintén a költészet jelképe; I. Nyitány, A férfi összegez c. ciklusának központi motívuma: „...egész / életem itt zeng, ide gyűl vele, / a cirpelő mult kínja-öröme: / tücsökzenében új tücsökzene” (A ti dalotok). Férgek, istenek c. versében kozmikus erő, „csillagközi vágy” közvetítői: „...lelkek, szellemek / gyúladnak a tücsökben, ős jelek.” • Aiszóposz nyomán Heltai Gáspár és La Fontaine meséjében a tékozló, csak a pillanatnak élő tücsök ellentéte a szorgalmas rhangya. Hajnóczy Péter visszájára fordítja a hagyományt, nála a tücsök a maradandó értéket létrehozó művészlét megtestesítője, míg a hangya az anyagi javakat fölhalmozó, földhözragadt kispolgár (A hangya és tücsök mese). Kányádi Sándor szonettje (Fabulatémákra, A tücsök és a hangya) a szabadság és a szolgaság eszményeinek képviselőiként állítja szembe a tücsköt és a hangyát. [Ú. E.]
Tükhé/Fortuna: Az antikvitásban a szerencse és a szeszélyes, kiszámíthatatlan sors istennője. Az ábrázolásokon szerencsés adományaira a kezében tartott rbőségszaru, változó és megbízhatatlan voltára a rgömb és a rkerék utal, amelyeken áll. rNemeszisz sorsistennőt, az igazságosság, a végzet istennőjét eredetileg Tükhé fölött álló hatalomnak tekintették. Tükhé tisztelete a hellenizmus korában, a kiszámítható, állandó sors megkérdőjelezésekor vált jelentőssé. Alakja a sors változékonyságát testesítette meg: „Ezerkezü, tarkaköntösü, szárnyas / kisérőnk, földi



halandók végzete, Tükhé! [...] Mert mindeneknek kezdete nálad, / s nálad a szent vég” (Ismeretlen hellenisztikus költő: Himnusz Tükhéhez). • Tükhét Rómában a véletlen, a szerencse és a siker római istennőjével, Fortunával azonosították. Attribútumaik megegyeztek, Fortunát szintén szárnyas nőalak jelenítette meg (rszárny), valamint gyakran bekötött szemmel ábrázolták (rszem). • A középkorban Fortuna kereke az antik toposzok nyomán az emberi élet szeszélyes forgandóságát jelképezte (rkerék).
Fortuna kereke (miniatúra, Herradnak, Landsberg apátnőjének Hortus Deliciaruma, 1175).
A Carmina Burana egyik versében a kiszámíthatatlan sorsra utal: „Ó, Fortuna, / mint a Luna / egyre-másra változol [...] Ó, cudar sors, / esztelen gyors / szeszéllyel forgó kerék!” (Ó, Fortuna). [Ú. E.]
tükör: Az igazság, a valóság és a földi hívságok szimbóluma. Apotropaikus jelentéssel is rendelkezik, pl. sámánöltözet díszítőelemeként a gonosz szellemek távol tartója. • A régi Kínában a fémtükrök bronzból készültek, a díszítéseken az egész kínai állatöv, valamint a Ji king (Változások könyve) jelei (rtrigrammák) és más jósjelek is megjelentek. • A fémtükrök már Egyiptomban ismertek voltak, az üvegtükör a római korban terjedt el. Az ókori Ízisz-misztériumok körmenetében az istennő előtt hátrafelé fordított tükröket vittek, amelyek a személyiség másik részét, a lelket mutatták (Apuleius: Az aranyszamár). Platón és Plótinosz is tükörnek tekinti az emberi lelket. Démoszthenész és Szókratész helyeselte használatát, mert



feltárja hibáinkat; ebben az értelemben az őszinteség kifejezője. Mindent befogad és visszatükröz, ezért a tanulékonyság jelképe. Püthagorasz és a thesszáliai boszorkányok a hagyomány szerint a Nap és a Hold felé fordított tükörben látták a jövőt. A görög-római mitológiában rNarkisszosz/Narcissus történetében az önimádatot jelenti. rAphrodité/Venus attribútumaként a kéjvágyra utal. • Japánban a császári hatalom egyik emblémája, amely a kard és a drágakő mellett „Japán Három Kincse” egyik eleme, az igazság szimbóluma. A hagyomány szerint Amateraszu napistennő ajándéka; a mítoszok szerint ezzel csalogatták elő az istenek a barlangból. • A Bibliában az égi intelligencia, az isteni igazság és értelem megtestesítője. A tükör által visszavert égi intelligencia a Nappal azonosul, a Hold pedig mint tükör veri vissza a Nap fényét, a tükör tehát egyszerre szoláris és lunáris. Bölcsesség-szimbólumként is értelmezték: „az örök világosság kisugárzása, és az Isten működésének tiszta tükre és jóságának képmása” (Bölcs 7,26). A loretói litánia ez alapján nevezi Szűz Máriát az igazság tükrének, mivel az Atyaisten képmását, Jézust a Szűz tisztasága tükrözte vissza.
Jakob Adam: Sérelem nélkül való anya (1772, illusztráció Cserey Farkas Loretói litánia c. művéhez, Szilárdfy Z. gyűjteménye).
Pál apostolnál az isteni igazságok tökéletlen megismerését jelenti: „Mert most tükör által homályosan látunk, akkor pedig színről színre” (1Kor 13,12). A női hiúságra is utalhat (Iz 3,19–24). • A középkorban azok az enciklopédikus jellegű művek, amelyek a tudás összesítését tűzték ki célul, szintén a „tükör” címet viselték, pl. Vincent Beauvais Speculum majusa



(XIII. sz.) vagy a Miroir du monde (Világtükör) (XIV. sz. eleje) c. könyv, amely G. Pérraud latin nyelvű, erényekről, bűnökről értekező műve alapján készült. A tükör a földi hívságok megszemélyesítőinek, a Hiúságnak (Vanitas) és a világ úrnőjének attribútuma. Kígyóval körülvéve a jogtudomány szimbóluma, az igazság beteljesítője (Raffaello a vatikáni Loggiák díszítésén a Jog allegorikus figuráját tükörrel a kezében jeleníti meg, 1518–1519). Az erények egyike, a Bölcsességet megjelenítő nőalak a kezében tükröt tart, amely a múltat, a jelent és a jövőt mutatja. Az emblematikában is szerepel mint az őszinte igazság visszatükrözője.
„Reddo cuique sum” (Mindenkinek a sajátját adom vissza) (falkép, XVIII. sz., a pannonhalmi apátság ebédlője).
• A festészetben Jan van Eyck Az Arnolfini házaspár (1434, London, National Gallery) és Velázquez Az udvarhölgyek c. képén (1656, Madrid, Prado) is megjelenik; az utóbbi alkotás esetében a tükör látszat és való egybejátszását, kölcsönhatását emeli ki. • A néphit szerint a tükör, mivel Szűz Mária attribútumaként a fény és a tisztaság szimbóluma, szívbántalmak gyógyítására alkalmas. • Dante Isteni Színjátékában Isten a „Mindenek-tükre” (Paradicsom, XXIV. 42). Tasso Megszabadított Jeruzsálem c. eposzában a gonosz erők szerelmi varázslatával fogva tartott lovag, Rinaldo egy ragyogó pajzsban, a bölcsesség tükrében látja meg arcképét; ez szembesíti valós helyzetével, vállalt feladatával, s ekkor indul a pogányok elleni harcba. A mimézis-elv kifejezője. Shakespeare szerint a művészet feladata, hogy „tükröt tartson mintegy a természetnek” (Hamlet). A XIX. sz.-i realista regény valóságábrázolása szintén ezt a felfogást



követi: „A regény: tükör”, írja Stendhal a Vörös és feketében. Gogol A revizor c. színdarabjának mottójában a kritikai realizmus törekvésére, a valóság kíméletlen, kritikus bemutatására utal: „Ne a tükröt átkozd, ha a képed ferde.” Andrej Belij Pétervár c. regényében a szétbomló személyiség és a széteső világ jelképe, a hallucinációk és víziók síkja. Lewis Carroll Alice Tükörországban c. meseregényében a tükör a fordított, a másik világ határvonala. A magyar költészetben József Attila az éntudat élményét foglalta versbe a tükörképpel való találkozás kapcsán (Kép a tükörben). • A XX. sz.-ban a tükör a szimbolizmus és a pszichoanalízis jelképe. rablak, rszem [K. J.]
tündérek/Tündérország: Az európai néphit légies, könnyed, az antik nimfa-képzettel rokonítható szellemlényei (erdei, vízitündérek, sellők) (rsellő, rnimfák). Az ún. tündérmesékben szereplő, sorsot irányító jó tündérek az antik rMoirák/Párkák és a germán nornák, a sorsistennők megfelelői. • A kelta és germán monda- és mesevilág tündérképzetének leghíresebb irodalmi megjelenése Shakespeare Szentivánéji álom c. színdarabjának tündér-régiója: Oberon, Titánia és udvartartásuk, Puck, Pókháló, Babvirág, Mustármag. E varázslatos sereg hatása a nyári napfordulókor a legerősebb: „Mint az álom, mint az éj: / Most, tündérek, vigadunk.” Mendelssohn Shakespeare darabjához komponált Szentivánéji álom c. kísérőzenéje sajátos zenei karaktert alakított ki a tündérvilág ábrázolására, amely meghatározóvá vált a zeneirodalomban. E. Spenser Tündérkirálynő c. művében a tündérvilág I. Erzsébet, valamint az Erzsébetkori Anglia allegóriája. • A szláv tündérképzetek legismertebb zenei példái Csajkovszkij Hattyúk tava c. balettje és Dvorak Ruszalka c. operája. Vrubel Hattyúhercegnő c. festményén a tündér az eszményi nőiség megtestesítője (1900, Moszkva, Tretyakov Képtár). • A magyar hagyományban is megjelennek a tündérek. Ipolyi Arnold Magyar mythologiájában így ír róluk: „A magyar őshit felsőbb lényekrőli tudata legélénkebben maradt fenn az eredeti sajátságú tündéri képzetben.” A tündér csodás szépségű, jótevő női lény. Természetfeletti képességekkel rendelkezik, mint pl. a varázslás, a hirtelen eltűnés és átváltozás. Lakhelye az idillekre emlékeztető természeti táj, erdőség, vízpart, de lehet víz alatti ország is. Királynőjük Tündér Ilona (Gergei Albert: Árgirus históriája), birodalma Tündérország, amely a boldog raranykor hona. Petőfi Sándor János vitézében az örök boldogság hazájaként jelenik meg: „Tündérországban csak híre sincs a télnek, / Ott



örökös tavasz pompájában élnek.” Vörösmarty Csongor és Tünde c. drámájában Tünde, a csillag, a fény leánya, az ember transzcendens vágyait, az égi szépet, az eszményi tisztaságot, a boldogságot és szerelmet testesíti meg. Arany János Rege a csodaszarvasról c. művében a Dúl és Belár lányait és társnőiket tündérségre tanító tündérlányok jellemzői a bűverő, a hirtelen eltűnés, a repülés képessége. Mivel Tündérországot hegyvidéken, égig nyúló hegycsúcsokon, tiszta, távoli természeti környezetben képzelték el, „így tartá egy régi néphit kitünőleg Erdélyt a tündérek lakának” (Ipolyi Arnold). Ez a hagyomány jelenik meg Móricz Erdély-trilógiája első kötetének címében: Tündérkert, amely egyben utal a bethleni tökéletes állam eszményére is. Weöres Sándor a természet varázslatos szépségét tekinti tündéreknek: „Figyelj meg egy fölrebbenő verébcsoportot: ami a szárny-zizzenésükben nem a természeti hang, de valami édes együgyüség: ez a verébcsapat tündére” (A teljesség felé,
Tündérek, manók). Tündérek és Tündérkert c. verseiben az emberektől
távoli természeti környezet a tündérek világa. rmanó/kobold [P. I.; Ú. E.]
Tüphón: rsárkány, rSzéth
tűz: Elsősorban a szenvedély, az életerő, a megtisztulás, ugyanakkor a bűnhődés jelképe. A négy őselem egyike (relemek). Ellentétével, a vízzel együtt az univerzum poláris princípiumai. A tűz a maszkulin, az aktív elv, a rvíz a feminin, a passzív, együtt pedig minden élet forrásai. Ambivalens: az isteni, teremtő és a démoni, romboló erő megtestesítője (rvillám). Pusztító hatalma mindent az ősegység állapotába juttat vissza; számos nép mitikus világrendjében az alvilágot, a bűnösök örökös szenvedését jelzi.
Tekercskép a Pokolról (részlet, 1200 k., Tokió, Nemzeti Múzeum) (ralvilág/Pokol).



A vadász- és a pásztornépek mítoszaiban a tüzet legtöbbször az égből hozzák le, míg a földművelő kultúrákban a föld belsejéből ered (rvulkán). Ahogy a rNap és a napsugarak, úgy a tűz és a lángnyelvek is a megtermékenyítést jelentik, s a két fadarabbal – egy rúddal és egy középen kimélyített edénnyel – történő tűzcsiholást gyakran a nemi aktussal azonosították. A tűzgyújtás rítusa a világ teremtésének kifejezője. Ezért az év végén vagy a téli napfordulón szokásos tűzkioltás a kozmikus éjre utal, míg újév napján az újragyújtás a világ újrateremtését jelképezi; a tűzgyújtás ebben az értelemben a születéssel és a feltámadással kapcsolódik össze (rfény/világosság és sötétség). A mozgó láng az élet jelképe, de lehet a lélek vagy istenség megnyilvánulása is (rfáklya, rgyertya, rlámpa/mécses). Ezért a vallásos ihletet és a megvilágosodást, valamint a géniusz szellemi hatalmát is kifejezheti. A fejet körülvevő láng/fény isteni hatalmat, ill. kivételes intellektust jelez (rdicsfény/glória). A tűz a fény és a hő forrása: az előbbit egyenes, az utóbbit hullámos sugarakkal vagy vonalakkal ábrázolják. A tűzben megnyilvánuló fény és hő a megtermékenyítő erőt hozó rvillám félelmetes fényét és az otthon biztonságot nyújtó melegét egyaránt kifejezi. • A sumer Gibil istenség szerepe kettős: fényhozó és tűzvészokozó egyszerre. A babiloni mitológiában rMarduk attribútuma a „láng, amely megégeti az ellenséget”. • A bráhmanizmusban és a hinduizmusban a transzcendens fény, a tudás, a bölcsesség, a vitalitás energiája. A védikus tűzisten Agni. A tűzgyújtás a teremtés felidézése, és az áldozás révén a kiteljesedés és az istenivel való újraegyesülés jelképe. A tűzoltár alapvető szakrális szerepet töltött be: „Az áldozathoz fellobbanó Tűz – / Igen, Ez az! / Ebből kel fel a Nap reggel, ebben áldozik este le” (Káthaka upanisad, II. 1) (roltár). • A buddhizmusban a tüzes oszlop rBuddha szimbóluma, a bölcsesség, amely minden tudatlanságot felemészt. Buddha Tűzbeszéde a szenvedélyeket nevezi meg, amelyek miatt az ember „lángban áll” (Mahávagga, I. 21), s nem tud kitörni az újjászületések örökös láncolatából, a szanszárából. A láng kilobbanása az örök nyugalom (rnirvána). • Kínában a láng a tavaszra, az istenség jelenlétére utal, és mint szellemi hatalom a janghoz, a Naphoz, a maszkulin princípiumhoz tartozik. Veszélyt, haragot, gyorsaságot és vadságot is jelezhet. • A perzsa szentélyekben a tűz a Szent Középpont, „a Legszentebb Igazság”, rAhura Mazda teremtménye, amely az istenség és az emberi lélek fényét jelzi. A szoláris hatalmat a perzsáknál Átar, az égben és fában rejlő isteni tűz képviseli. Az ókori Iránban tűztemplomok jelezték a létezés



alapprincípiumát megtestesítő tűz megkülönböztetett tiszteletét (Jasznák, 17,19).
Tűzáldozatot bemutató férfi (metszet, XVII. sz.).
A zoroasztrizmus szertartásaiban ma is központi szerepet tölt be a szent tűz (rZarathusztra/Zoroaszter). • Az aztékoknál a rituális halál és a megváltás jelképe. A tűz ura, Xiuhtecutli lángnyelveket, hajában pillangót visel, hátán pedig tűzkígyót hordoz. Az észak-amerikai indiánok a varázskunyhóban őrizték a tüzet, az volt ugyanis a Nagy Szellem megszentelt lakhelye, közvetítő az istenség és az ember között. • A görög és római mitológiában a viharok és vulkánok felett uralkodó kovácsisten, rHéphaisztosz/Vulcanus attribútuma.Ő a földi, ipari tűz hatalmát. Az égi tűz Hélioszhoz, a Naphoz kapcsolódik, aki tüzes szekerén hajt végig az égbolton. Hesztia a szakrális tűz őrzője, amely az otthon vendégszeretetének, a család összetartozásának, valamint a közösség központjának a jelképe. Rómában Vesta a házi rtűzhely és az állam szent tűzhelyének őrzője, a tisztaság istennője (rHesztia/Vesta). A mitológia szerint az emberek számára rPrométheusz titán lopta el az istenektől a tüzet. Mivel a tüzet tisztító erejűnek tartották, az isteneknek szánt áldozatokat tűzzel szabadították meg minden földi mocsoktól. A mítosz szerint Démétér istennő a gyermek Démophónt tűzbe tartotta, hogy halhatatlanná tegye (Homéroszi II., Démétér-himnusz, 233–254). A tűznek azonban létezik fájdalmas, kínzó szerepe is, ez jelenik meg Ixión történetében: mivel Hérára vetett szemet, Zeusz büntetésből örökké forgó tüzes kerékhez köttette az alvilágban. Az alvilági folyók közül a Phlegetonnak felel meg, amely „körülömli lánghullámaival a Tartarust”



(Verg. Aen., VI. 550), s amelyben a szenvedélyek áldozatai bűnhődnek. A püthagoreusok a tetraéderrel társították, mivel a tűz az első elem, ahogy a tetraéder az első alakzat a geometriában. Hérakleitosznál a folyton változó világ arkhéja, amely „fellobban mértékre és kialszik mértékre”. • A germánok isteneik tiszteletére tüzet gyújtottak, hogy elégessék a tél, a sötétség és a pusztulás démonait; ezzel földjeik termékenységét kívánták biztosítani. Az európai néphagyományban is ebben az értelemben, a negatív erők leküzdésének célzatával kapcsolódott a téltemető ünnepekhez a máglyák gyújtása, a telet megtestesítő bábuk elégetésének szokása (rbaba/bábu, rmáglya). • Az Ószövetségben az isteni kinyilatkoztatás jele. Jahve égő rcsipkebokor képében jelenik meg Mózesnek (Kiv 3,2), és tűzoszlopként vezeti a népet a pusztában (Kiv 13,21) (roszlop), „mert az Úr a te istened emésztő tűz” (MTörv 4,24). Az Úr négy, tüzes kerekekkel kísért szeráf között jelenik meg Ezekielnek: „Láttam: fénylett, mint az érc, s mintha tűz vette volna körül” (Ez 1,27). Az Úr pusztító haragját Jeremiás tűz formájában ábrázolja: „Nehogy kitörjön haragom, mint a tűz, és olthatatlanul fellobbanjon gonosz tetteitek miatt” (Jer 4,4). Illés tüzes szekéren, tüzes lovakkal jelenik meg (2Kir 2,11). A bűnösöket és a hitetleneket sújtó ítélet: „eméssze meg őket a tűz” (Zsolt 21,10). Hasonlóan bűnhődnek a Jelenések könyvében a megváltásra méltatlanok: „Aki nem volt beírva az élet könyvébe, azt tüzes tóba vetették” (Jel 20,15) (rapokalipszis). Ennek megfelelően a Pokol-ábrázolások jellegzetes eleme a tűz (pl. Hans Memling Utolsó ítélet-oltárának Pokol-tábláján, 1471, Gdansk, Muzeum Pomorskie). A Szentlélek eljövetelét is jelzi; Jézus „Szentlélekkel és tűzzel fog benneteket megkeresztelni” (Mt 3,11). A Szentlélek, ill. Isten jelenlétének bizonysága a „tűzszemű” jelző akkor, amikor az Emberfia feltűnik a hét gyertyatartó között (Jel 1,14). A pünkösdábrázolásokon az apostolok fején látható lángok szintén a Szentlélekre utalnak. A kereszténységben a tűz a vallási buzgóság és mártíromság, a lángoló rszív pedig az Isten iránti forró szeretet jele. A húsvéti (nagyszombat éjszakai) tűzszentelés, a lumen Christi, a feltámadás jelképe. Az ókori eredetű rfőnix legenda tűzben elhamvadt majd újjáéledő madara szintén feltámadás-szimbólum. A tűzvészek ellen a barokk korban Szt. Flóriánhoz imádkoztak. Ábrázolásain tűzoltás közben látható.



Hörger Antal: Szent Flórián (1723, Bp., Belvárosi plébániatemplom).
• Az iszlám a tüzet és a lángot a fénnyel, Allahhal, ugyanakkor a hővel, a Pokollal is azonosítja. • A hermetikus értekezések a rpiros/vörös színnel és a keserű ízzel kapcsolják össze. Igen fontos elem az alkimisták vegykonyhájában mint egyesítő erő, amelynek jele a felfelé mutató rháromszög. A kémiai elemek közül a rkén tartozik hozzá, az állatok közül pedig a rszalamandra. Az alkimista szövegek szerint a Krisztus keresztjén látható INRI akrosztichon jelentése: „Igne natura renovatur integra” (Tűzben megújul a teljes természet). A tűz azt az aktív emberi magatartást jelképezi, amely a fizikai, erkölcsi és szellemi továbbfejlődés hordozója. A bölcsek kövének előállítása során a hetedik, utolsó lépéshez a „filozofikus tűz” forrósága szükséges (rbölcsek köve). • Dante Isteni Színjátékában a még haláluk előtt megtért bűnösök lelkeit a rPurgatórium tüze tisztítja meg, hogy a Paradicsomba juthassanak. • Blake mitológiájában a tűz az Urizen teremtette univerzumban a bukott Elemek fiaként, Fuzon néven jelenik meg, aki „elsőként fogant, utolsónak született” (Urizen könyve, 23,17). Amikor az Elemek materializálódnak, a tűz szellemeiből lesznek a géniuszok. A Menny és Pokol Házasságában Blake a tüzet a tudatalattinak, az ihlet forrásának erőivel azonosítja. „A Szeretet Ura” Jézus, „a Tűz Istene” (Jeruzsálem, 3). T. S. Eliot a purgatóriumi állapot belső vallásos vívódását így jeleníti meg: „jeges tisztítótűzben reszketek, / Amelynek lángja rózsa, füstje tövisek” (Négy kvartett, East Coker). • Az európai irodalomban az ókortól kezdődően a szerelmi szenvedély ábrázolásának egyik toposza, pl. Balassinál („Cupido szivemben sok tüzes szikrákkal



szerelmét most nyitja” [Christina nevére]), vagy Csokonai számos
versében: „Énbennemis van eggy tűz, / Mondják, hogy az Cupídó” (Az emésztő tűz) (rErósz/Amor/Cupido).
Venus (Csízió, Kolozsvár, 1592, Bp., MTA Kézirattár).
• Petőfi így utal saját jellemére: „Te vagy az én elemem, tűz!” (Tűz); a lángot pedig a forradalommal azonosítja (A nép nevében). Adynál szintén a forradalommal kapcsolatos: „De Tűz, és Tűz, én ifjú testvéreim, / Jaj, a Tüzet ne hagyjátok kihalni” (A Tűz márciusa). A Tűz csiholója c. verse az emberi bátorság, a haladás tettévé magasztosítja a tűz meghódítását. József Attila Tüzek éneke c. versében a láng, a szikra a mindenben, mindenütt ott parázsló, lüktető életet szimbolizálja, míg másutt a mindenkit összefogó emberiesség és szeretet megjelenítője: „Valami nagy-nagy tüzet kéne rakni [...] hogy fölengednének az emberek!” (Tél). A tűz forrósága a pusztító háborút, kínzatást is felidézi, pl. a Levél a hitveshez c. Radnóti-versben: „... bíbor parázson, / ha kell zuhanó lángok közt varázslom / majd át magam.” Szabó Lőrinc így idézi fel Buddha Tűzbeszédének tanait: „Szabbam ádittám: minden lángban áll, / felgyujtotta a szenvedély tüze, / a düh, a kín,



a vágy, a vér tüze, / a mindig újraszülető halál” (A kurtizán prédikációja). [R. G.]
tűzhányó: rvulkán
tűzhely: A rtűz, az roltár és a rkohó jelentéseivel összefüggésben egyrészt a mindenhatóság, a pusztulás, másrészt az otthon melegének szimbóluma. A házi tűzhely a természeti népeknél az istenség lakhelye, amelyet különleges tisztelet és gondoskodás övez. A nomád népeknél a tűzhely lángja világító és melegítő funkciója révén segítő hatalom, ezért minden ételből, italból jár neki áldozat. A szent tűzhely szakrális középpontként, oltárként való használata számos vallási szertartás jellegzetes eleme (pl. a védikus tűzoltár, az állatáldozatok bemutatására szolgáló égő áldozati oltárok). • A mongol samanista hagyományban a családi tűzhely a termékenységi varázslások helye, az életerő adományozója (rszén/parázs). • A Távol-Keleten a családi tűzhely a ház északnyugati istene; hozzá fohászkodtak az év végén, amikor számot adtak az isteneknek a családtagok tetteiről. A kínai és tibeti hagyományban a hármas szám, a szilárd alátámasztás kifejezője kapcsolódik a tűzhelyhez (rhárom). • Az antikvitásban a ház középpontja, a család és a nemzetség kultikus szertartásainak helye. A tűzhelynél kijelölt hely a családba fogadás aktusa, s a menedéket kérőket a tűzhelyhez vezették. A tűzhely a görög templom mintájául szolgáló mükénéi megaron középpontjában található. A római szakrális és állami élet egyik legfontosabb centruma a Vesta-szentély állandóan égő tűzhelye volt (rHesztia/Vesta). • Az alkimista tűzhely az rathanor és a kohó. • József Attilánál a családra, az otthonra utal az Ime, hát megleltem hazámat c. versben. [A. D.]
U
ujjak: A kéz egyes ujjai számos kultúrában jelentéssel rendelkeznek. Az áldáshoz felemelt ujjak a szellemi erő átadását szimbolizálják. Az első és a negyedik ujj felemelése apotropaikus erejű, a Gonosz ellen véd; sértés viszont, ha személyre mutat. A szájra tett ujj a csönd, a gondolkodás vagy a figyelmeztetés jelképe, a két felemelt ujj a tanításé és az ítélkezésé. Az általános szimbólumérték mellett minden egyes ujj más-más jelentést hordoz. A hüvelykujj a férfi princípium, az erő, a kreativitás kifejezője; átadja az összes többi ujjnak és a kéznek a fogás erejét. Felfelé tartva jó



szándékú, lefelé fordítva az ellenkezője. Egyes afrikai népeknél a hatalom és a szellemi erő, a munka jelképe. Hüvelyk Matyi meséjében szintén a hüvelykujj ereje, az energikusság és az aktivitás mutatkozik meg. Míg a hüvelykujj a makrokozmosz, a kisujj a mikrokozmosz megfelelője; lelki és erkölcsi tökéletességre utal, a többi ujj fia. A titkos vágyak, az okkultizmus kifejezője. A gyűrűsujj a szexualitás szimbóluma. A mutatóujj a hüvelykujjhoz hasonlóan fallikus értelmű, az „élet ujja”. Az ítélethozatal, a döntés, az egyensúly, a csönd és az önuralom kapcsolódik hozzá.
Római kori fogadalmi ajándék Szabaziosz fríg istennek, az ujjakon az rállatöv csillagjegyeivel (I. sz. k., London, British Museum).
• Az egyiptomiak számára a két, áldáshoz felemelt ujj a segítség és az erő. Ilyen értelme volt az ujját ajkain tartó, fiatal fiúként ábrázolt Hóruszszobroknak (rHórusz). A hellenizmus korában a misztikus hallgatás megtestesítőjének tekintették a mutatóujját ajkán tartó Hóruszt (Harpokratész). • Japánban a behajlított ujjak, amelyek a hüvelykujjal háromszöget formálnak, az erős koncentráció jelképei. A tudatba való behatolást szimbolizálja, ha a bal kéz mutatóujja az ég felé mutat, és az összezárt jobb kézbe tart. • A muszlim hagyomány szerint az röt ujj együtt az öt alapvető vallási kötelezettségre utal (roszlop). • A Bibliában Isten ujjának teremtő ereje van: „nem tekint arra, amit ujjai hoztak létre” (Iz 17,8); Isten ujjával írta a kőtáblákat (Kiv 31,18). A kereszténységben a három felemelt ujj a Szentháromságot fejezi ki: a hüvelykujj az Atya, a mutatóujj a Szentlélek, a középső ujj a Fiú. A gyűrűs- és kisujj Krisztus két természetére utal. Ahogy az ujj a kézzel egységet alkot, úgy egy a



Szentháromság három személye az isteni létezésben. Krisztust gyakran ábrázolják felemelt ujjal, tanítás közben (Tanító Krisztus, Amiens, NotreDame, főkapu [1220–1269]; rJézus Krisztus). Michelangelo a Sixtuskápolna mennyezetén az Ádám teremtése c. freskón (1508–1511) az ujjal való teremtés mozzanatát ábrázolja: Isten és Ádám mutatóujjának találkozásával történik az energiaátadás. A középkori Eudes de Morinond cisztercita szerzetes Analytica numerorum c. művében az ujjak jelentéseiről is szól. Eszerint a kisujj a hit és a jóakarat, a gyűrűsujj a bűnbánat, a középső a szeretet és az irgalmasság, a mutatóujj az értelem, a hüvelykujj pedig az istenség. • Az asztrológiában az egyes ujjakat a bolygókkal hozták összefüggésbe: a hüvelykujj a Vénusz, a mutató a Jupiter, a középső a Szaturnusz, a gyűrűsujj a Nap, a kisujj pedig a Merkúr megfelelője. • Babitsnál a kisujj az egész ember (Játszottam a kezével). Weöres Sándor Harmadik szimfóniájában az „ujja nyomát” kifejezés az ember földi jelenlétére utal. rkar/kéz [K. J.]
Ulixes: rOdüsszeusz/Ulixes (Ulysses)
Ulysses: rOdüsszeusz/Ulixes (Ulysses)
unicornis: regyszarvú/unicornis
Uranosz/Uranus: Uranosz a görög mitológiában a föld, Gaia (rGaia/Tellus) fia és férje; az rég istene, a görög istenvilág ősatyja: „Gaia először méltó párját hozta világra, / csillagos Égboltot, hogy mindent ez beborítson” (Hésziod. Theog., 126–127). A maszkulin princípium, a kiapadhatatlan nemzőerő megtestesítője; a titánok, a küklópszok és a Hekatonkheirek nemzője. Ellene lázadó gyermekeinek vezére, Kronosz (rKronosz/Saturnus) sarlóval férfiatlanította, s átvette hatalmát. Uranosz földre hulló vércseppjeiből születtek az Erinnüszök (rErinnüszök/Furiák) és a rgigászok, tengerbe hulló falloszából pedig Aphrodité (rAphrodité/Venus) (Hésziod. Theog., 173–193). rUránusz bolygó [Ú. E.]
Uránusz bolygó: A Naprendszer hetedik, 1781-ben fölfedezett bolygója. Az európai asztrológia az alábbi jellemzőket tulajdonítja neki: tevékeny,
légies, férfias. Jele: . Mint elv, a magasabb szellemiséget, az új értékeket teremtő értelmet, az intuitív felfogóképességet, a függetlenséget és kötetlenséget, az újítást, a forradalmian újat, a rendkívüliséget, az



átalakulást, a végleteket és az eredetiséget képviseli. A rVízöntő csillagkép uralkodó bolygójaként általánosságban összefügg mindennel, ami hirtelen, váratlan és meglepő, katasztrofális hatású. Az érzékfeletti dolgok pozitív szellemű kutatása is a hatása alatt áll. Uránusz jellegű fém a platina; köve az akvamarin (berill). rcsillag/bolygó, rUranosz/Uranus [F. A.]
urna: Az elégetett holtak hamvait tartalmazó urna a befogadó, tartalmazó és magába záró feminin princípium egyik kifejezője. Mint redény az anyaméhhel is kapcsolatba hozható, ebben az értelemben regressus ad uterum (’visszatérés az anyaméhbe’) (ranyaméh). Ezt a jelentést hangsúlyozzák a késő rézkorból származó
ember alakú urnák is (Bp., MNM).
• A bölcső–ágy–koporsó hármasság által jelzett életfolyamat utolsó stádiumának, a halálnak a megjelenítője. Az urnából kitörő tűz a feltámadás, a halál utáni élet jelképe. • Egyiptomi ábrázolásokon a mérlegre állított urna a halott lelke (rmérleg). • A római ember és rház alakú halotti urnák a ’lélek’ és a ’test’ jelentést is hordozták. • Keats Óda egy görög vázához c. versében az urna és a reá festett s a befogadó által életre keltett jelenetek a halhatatlan Igazság és Szépség közvetítői. rkoporsó, rsír [P. I.]
Uroborosz: rkígyó
út/utazás: Az emberi életnek („életút”), valamint egy követendő, példa értékű eszménynek („szent út”) a jelképe. A rNap égi útja kozmikus



jelentőségű; az asztrológia szerint a földi folyamatok mintája (rállatöv). Az utazás általánosságban a keresés, a fölfedezés, a beavatódás, a megtisztulás, a misztikus tudás utáni vágy, az egyik szintről a másikra, a profán térből a szent térbe való átlépés; célja a béke, az igazság, a boldogság, a halhatatlanság, a misztikus központ, az önazonosság megtalálása. • A sumer-akkád mitológiában Enkidu halála után Gilgames elindul a halhatatlanság füvéért; utazásának célja az örök élet elnyerése, útja a beavatódás (Gilgames-eposz). • Az egyiptomiak hite szerint a lélek halál utáni utazása a megmérettetés, a jutalmazás vagy a büntetés aktusával párosul; a lélek a régiből egy új életbe lép át. • A bráhmanizmusban a tudás: „Lábaim elé fut az ősi ösvény, / a keskeny, hosszu út, s én reá léptem” (Brihadáranjaka upanisad, IV. 3–4). • A buddhizmusban a rnirvána felé vezető út a spirituális fejlődés. A zen buddhizmus a létet, a világon való átkelést tekintette utazásnak. • Kínában a rtao (’út’) a természettörvény, a kozmikus igazság, törvényszerűség megtestesítője. A taoizmus eszmerendszerében az utazás célja a Halhatatlanok Szigete vagy a nyugati Jü-san (’jáde-hegy’), amely a világközpont. • Az eurázsiai samanizmusban a rsámán/táltos „utazása” lelki út, amelyet eksztázisa, révülete közben él át, s célja a szellemvilágba való felemelkedés, a természetfeletti erőkkel való kapcsolattartás, azok befolyásolása. • A görög mitológiában az rargonauták útja az aranygyapjúért, Héraklészé a Heszperiszek aranyalmáiért nem csupán próbatétel, hanem az elérhetetlen, különleges érték elérésének, a vágy beteljesülésének kifejezője (rHeszperiszek kertje). A Kharón ladikjában megtett út az Akherón két partja között az életből a halálba való átkelés szimbóluma (rfolyó). Odüsszeusz (rOdüsszeusz/Ulixes [Ulysses]) útja isteni akaratból elrendelt büntetés és próbatétel: a hazatérést akadályok sora nehezíti, amelyeket csak kivételes tehetsége, furfangossága (és isteni segítség) révén sikerül legyőznie. Az Aeneis főhőse is (az Odüsszeia nyomán) hosszú utazás után éri el célját, azonban ennek az utazásnak a szimbolikája új aspektussal bővül: az új hazára találás feltételévé válik az átlépés, azaz a tenger átszelése (Verg., Aen.) (rAineiasz/Aeneas). • A Bibliában szintén az új hazára találás, az Ígéret földjének elérése a zsidók vándorlásának a célja (Kiv). Az igaz út az Úrhoz való hűséget jelzi: „Isten ugyanis őrzi az igazak útját” (Zsolt 1,6). Jézus magáról mondja: „Én vagyok az út” (Jn 14,6). Saulus megtérése és apostoli küldetése a damaszkuszi úton bekövetkező látomással vette kezdetét (ApCsel 9,3–6). A katolicizmusban Szűz Máriát, a Legfőbb Közvetítőt tekintik a Krisztushoz



vezető útnak (Clairvaux-i Szt. Bernát). • Isteni kegyből válik lehetségessé Dante útja is az Isteni Színjátékban. Utazása beavatódás az isteni világrendbe, végighaladás az axis mundin, amely csak a kiválasztottak számára lehetséges. Dante utazása során a Pokolból a Paradicsomba, a tudatlanságból a Tudás birtokába jut; útja nem más, mint az isteni szándék, Rend revelációja. • A középkorban a keresztes hadjáratok és a zarándoklatok résztvevői Parszifálhoz hasonlóan a rGrál, a krisztusi csoda nyomában jártak. Utazásuk célja a Krisztussal való misztikus egyesülés, a földi bűnöktől való megszabadulás, a megtisztulás volt (rzarándok/zarándoklat). • Johann Valentin Andreae Chymische Hochzeit Christiani Rosenkrantz c. rózsakeresztes misztikus regényében a főhős keleti útja során a titkos, szóbeli hagyomány elemeit fedezi föl és rendezi el Istennel való harmóniában, a Mindenséggel összhangban. • Swift Gulliverjének és Voltaire Candide-jának utazása ürügy az emberről és államról szóló morális értekezésre. Candide utazása magába sűríti az emberiség történelmét. Célja – az abszolút pozitív érték, Kunigunda megtalálása – csak degradálódva, kompromisszumok során át valósulhat meg, de ő is eljut a Tudáshoz: „Műveljük kertjeinket.” A nevelődési regények (pl. Goethe: Wilhelm Meister tanulóévei) rokonságot mutatnak a mesékkel és a mítoszokkal: hősük jellemfejlődése az útjukon fölmerülő akadályokon való túljutás során bontakozik ki. A XIX. sz. végén az utazás mint az elvágyódás motívuma válik hangsúlyossá (rsziget). Baudelaire költészetének alapvető toposza az utazás, amely többé nem a külső világban, hanem a szubjektumban játszódik le. Az utazás, amely maga a költészet, a költő számára beavatódás saját fizikai, szellemi és spirituális valóságába. Célja valami új, valami ismeretlen fölfedezése: „Hej, fanyar lecke ez, leckéje az utaknak! / Ma, tegnap, holnap és örökre a világ / egyhangú, kicsi hely, rossz ketrecet mutat csak” (Baudelaire: Az utazás). Rimbaud A részeg hajó c. versében az utazás a megtisztulás, a felszabadulás, a Költészetbe való elérés, beavatódás, egyben menekülés a megöregedett, kiüresedett civilizációjú Európából a „boldog Jövők titka” felé. • A magyar hagyományban a Tejút, a „Hadak útja” jelenik meg égbe vezető útként, a földi és az égi szféra közötti kommunikáció helyeként. A székelyek azt várták, hogy Attila fia, Csaba királyfi innen tér majd vissza. Vörösmarty Csongor és Tünde c. művében Csongor a szerelem, a beteljesülés, az egész élet keresésére indul. Útja, amely kozmikus időben és mitikus térben zajlik, a népmesékhez hasonlóan akadályokon át vezet a



kiteljesedésig. Adynál a magyar Jövő, a megújulás ígéretét, a forradalom bekövetkeztét jelképezik a „Vörös jelek a Hadak útján” (A Hadak útja). Az elsüllyedt utak c. versében az út hiánya a kilátástalanság képe: „Emlékek és borzalmak között / Taposom a vaksötét pusztát”; életútra utal Kocsi-út az éjszakában és Egy ócska konflisban c. költeményeiben. Krúdy
Szindbádjának történeteiben az utazás létforma. • Jung szerint az utazás az egyén önmagával való elégedetlenségéről tanúskodik, amely új horizontok föltárására ösztönzi. rhajó/bárka, rlabirintus, rszekér/kocsi [Ú. E.; V. E.]
Utolsó ítélet: rapokalipszis
Ü
üst: Nagyméretű, domború aljú fém- (általában vas- vagy réz-) edény. A táplálás, az élelmezés, a jólét és a termékenység jelképe (redény). Mágikus és démoni erővel is felruházták.
Népvándorlás kori áldozati üst (Törtel, V. sz. első fele, Bp., MNM).
• A kelta mítoszok üstje kimeríthetetlen élelmiszerforrás, a határok nélküli tudás szimbóluma. Daghdha (a tudomány istene) bőségüstjével nemcsak testi táplálékot, anyagi javakat kínál a földön élő emberek számára, hanem minden rend teljes ismeretét is. Keridwennek, a költők, kovácsok és orvosok istennőjének üstje a mágikus erők központja. Hármas erejű: újjáteremt, kimeríthetetlenséget és ösztönzést ad. Az ún. gundestrupi üst (Koppenhága, Nationalmuseet) szakrális funkcióját jelzi a díszítés



mitológiai témája, pl. Cernunnos isten ábrázolása (rszarvas). A középkori legendák szent Grál-mítoszát a kelták mágikus üstjeivel hozzák összefüggésbe (rGrál). • A török legendákban gyakran hívják a hőst Kazannak (’üst’); így hívták az Aranyhorda fővárosát is. • A keresztény mártírlegendák szerint több szentet üstben forralt olajban/kátrányban kínoztak, amit ők csodálatos módon sértetlenül éltek túl; pl. János evangélista, Szt. Erazmus, Szt. Vid. A középkori ábrázolásokon látható nagy üstök általában keresztelőmedencék. A pokolbeli kínzatást is jelezheti az Utolsó ítélet-ábrázolásokon (pl. Bosch A hét főbűn c. festményének a Poklot ábrázoló tondó-képén [1475–1480, Madrid, Prado]). A boszorkányok attribútumaként a mágikus varázsfőzetek elkészítésére szolgál: „Üst, üst, gyűlj tele! / Férget, mérget üss bele” (Shakespeare: Macbeth). rboszorkány, rolvasztótégely [P. I.]
üveg: Tisztasága, áttetszősége révén az ártatlanságot, a szüzességet fejezi ki, ill. hűvös, rideg, áthatolhatalan, kemény felülete révén negatív jelentéseket is hordozhat (rjég). • A keresztény szimbolikában Szűz Mária, ill. a szűzi foganás és a szűzen szülés jelképe, mivel a fény úgy halad át rajta, hogy tisztaságán nem üt csorbát: „Mint üvegen a sugár ahogy átsugárzik, / mégis rajta sem kár, sérelem se látszik: / úgy született, az anya foltja-kára nélkül, / Isten, Istennek fia, saját jegyesébül” (Ismeretlen költő: A Szent Szűz anyaságáról). Az Angyali üdvözletet megjelenítő festményeken és a Madonna-képeken üvegtárgyak utalnak erre a jelentésre (rAngyali üdvözlet). • Weöres Sándornál az emberi titokzatosságot fejezi ki: „Átlátszó vagyok, mint az üveg – épp ezért / miként képzelheted, hogy te látsz engem?” (Rongyszőnyeg I., 4). Pilinszky az egyén önmagába zártságának képeként említi (Üzenet az üvegvárból). A láthatatlan falak által határolt, reménytelen bezártság, elidegenedettség fuldokló létállapotának szimbóluma Sylvia Plath Az üvegbura c. regényében. „Annak, aki ott él az üvegbura alatt, bezárva, üresen, mint egy halott csecsemő, annak maga a világ a rossz álom.” • A magyar népmesékből is ismert üveghegy az északi jég- és hóhegyekre utal, amelyet a Nap-hősnek kell meghódítania, hogy kiszabadítsa a hajnal vagy tavasz-termékenység hercegnőjét. rablak, rtükör [K. Zs.]
V



vadállat: rállat/állatok
vadász/vadászat: A vadállatok felkutatása és elejtése a birtoklás, a hatalom, az uralom kifejezője. A ragadozó állatok zsákmányszerzése az erő szimbóluma; a vadász győzelme az rállat/állatok felett a természet erőin, átvitt értelemben pedig a tudatlanságon diadalmaskodó ember ábrázolása. Az ősi vadásztársadalmakban a mágikus rítusok központi eleme a vadászat sikerének biztosítása; föltehetőleg ezzel álltak összefüggésben az őskori, vadászatot megjelenítő barlangrajzok is. • Az asszír és perzsa vadászatábrázolások az ember erejét és ártó erők feletti hatalmát jelzik (pl.
Vadászjelenet Assur-bánapli palotájából, Kr. e. VII. sz., London, British Museum). • A görög-római mitológiában rArtemisz/Diana a vadászat istennője. A legendás vadász, Órión csillagképként az égre került. Kallimakhosz Mint a vadász c. epigrammájában a szerelmi vonzalom paradox voltát állítja párhuzamba a vadászszenvedéllyel: „éppilyen a szerelem, mert üldözi azt, ami illan, / s elfordul attól, ami kinálja magát.” • A Bibliában és a keresztény hagyományban a vadászat kettős értelmezése figyelhető meg. Egyrészt a lelket jelképező állatokat (szarvas, nyúl) üldöző oroszlánok vagy fantázialények a lélekre leselkedő veszélyek; másrészt a negatív jelentésű állatok (pl. vaddisznó, fantázialények) vadászata a Gonosz üldözése, az ember sátáni erőkön aratott diadala. A szimbolikus állatküzdelmek meghatározó irodalmi forrása Prudentius (IV. sz.) allegorikus költeménye, a Psychomachia, amelyben a lélekért harcolnak egymással a megszemélyesített erények és bűnök. Ábrázolásuk gyakori a középkori templomok oszlopfőin és épületfaragványain.



Vadászjelenet (oszlopfő, XIII. sz., Kisbény).
Az Ószövetség legendás vadásza Nimród (Ter 10,9). A Zsoltárok könyvében a vadászattól oltalmazó Úr képe jelenik meg: „ő szabadít ki az életedre törő vadász csapdájából” (Zsolt 91,3). Az egyszarvúvadászat legendájában, Szűz általi csalogatásában az Isten elérésének vágya fogalmazódik meg (Physiologus) (regyszarvú/unicornis). Szt. Euszták és Szt. Hubert története a szarvasvadászat során bekövetkező megtérésre épül. A negatív erők legyőzését, az Úristenért hozott áldozatot jelképezi a pannonhalmi apátság ebédlőjének falképén (XVIII. sz.), „Non sibi sed Domino” (Nem magának, hanem az Úrnak). • A magyar eredetmonda központi eleme egy mitikus állat, a rcsodaszarvas űzése. • A középkorban az udvari, főúri élet jellegzetes tevékenysége a vadászat (Limbourg fivérek: Berry herceg hóráskönyve, 1415–1416, Chantilly, Musée Condé; id. Lucas Cranach: Szarvasvadászat, 1529, Bécs, Kunsthistorisches Museum; Rubens: Vaddisznóvadászat, 1618–1620, Drezda, Zwinger). • A modern életérzés, az űzöttség, a fenyegetettség kifejezője Ady Hosszú az erdő c. versében a „Véres vad-kergetés / veszett, búgó kürtje”. Weöres Sándor az ember Isten-keresésének vágyát és küzdelmét fogalmazza meg: „Te vagy a vadász és te vagy a vad / s távol a hatalmas: az is te magad. / [...] / Míg magad vagy a vadász, meg a vad, / nem szűnhet kerge futásod” (Harmadik szimfónia). rhalász/halászat [Ú. E.]
vaddisznó: rdisznó/vaddisznó
vadember: Szőrös, ember formájú, gyakran furkósbotot tartó mitikus lény, a természet nagy erejű, gátlástalan gyermeke. Hol a vadságot és féktelenséget, hol a természetességet és egyszerűséget hangsúlyozzák alakjában. • Már az ókori civilizáció történetében kimutatható figura. Pl. a sumer-akkád Gilgames-eposzban Enkidu, Gilgames gyapjas testű barátja eredetileg a civilizáció ellensége. A küklópszok Homérosz Odüsszeiája szerint vadak között állati életet élnek (róriás). Hérodotosz Líbiában, id. Plinius Indiában tud vademberek létéről. A kentaurok, a rszatüroszok/faunusok és rSzilénosz/Silenus is a vadember megjelenési formái (rkentaur). • A keresztény középkor számára az üdvtervből kirekesztett, a természetfeletti világnak alárendelt teremtmény. A fény, ill. az ima hordozójaként lámpák és stallumok alsó részein ábrázolják.



Kódexek indadíszébe gabalyodva a megváltás utáni reménytelen sóvárgás kifejezője. A lovagok által legyőzött vad erőket is megtestesíti (pl. a Nagy Sándor-regényben); a XV–XVI. sz.-i nemesek, polgárok szőttesein az idilli, vidám, szabad, a korabeli erkölcsöknek fittyet hányó (ösztön-)életet élvezi.
Giovannino de Grassi: Vadember (XIV. sz.).
• A heraldikában pajzstartó. A tulajdonos nagy erejű szolgája, védelmezője. • A nagy földrajzi felfedezések után a civilizációs és erkölcsi értékek viszonylagosságát érzékeltetik a vadember figurájával (pl. Caliban, Shakespeare A vihar c. művében). Az ún. nemes (vagy jó) vad a XVIIXVIII. sz.-ban a „természetes” ember szimbóluma (Defoe, Rousseau, Diderot, Bessenyei). Alakjában nosztalgia fejeződik ki az raranykor, az egyszerű élet, az ártatlanság iránt (rsziget). Az emberi civilizációtól elzártan felnövő emberek is lehetnek vademberek (pl. Kaspar Hauser története). Huxley Szép új világ c. regényében a szupercivilizáció, az embertelenül steril világ ellenpontja John, a „vadember”, aki az emberi értékek képviselője. A vadember-téma egyéb árnyalatai is továbbélnek a XX. sz.-i mozivásznon (Tarzan, King-Kong). [Eö. A.]
vakolókanál: Trapéz alakú, rövid nyelű kőművesszerszám, amely a habarcs felhordására és elsimítására szolgál. A szabadkőműves szimbolikában a beavatás céhlegényi fokozatának jelképe. A „faragott kövek” egységét megteremtő vakolás eszközeként a szabadkőműves páholy összetartozására és a profán külvilágtól való elhatárolódásra (a misztériumokra vonatkozó szigorú titoktartási kötelezettségekre) egyaránt utal.



A soproni kőművesek halotti céhjelvénye (XVIII. sz., Soproni Múzeum).
rkő/szikla [Ú. E.]
vámpír: A vámpírlegenda a sírokból hazajáró szellemek, kísértetek és a halottak, alvók vérét szívó démonok (rördögök/démonok) képzetéből alakult ki a szláv népek körében. Megrontó hatást tulajdonítottak a vámpírnak, eszerint a gonosz, varázserővel rendelkező emberből válhat halála után vámpír, s akiket megtámad, szintén vámpírrá válnak. Tápláléka az életprincípiumnak tekintett rvér. Démonűző, apotropaikus hatású eszközökkel (pl. rfokhagyma, rharang/csengő, rlámpa/mécses, rkereszt) igyekeztek távol tartani. Úgy vélték, az réjszaka támadó vámpírt a rhajnal fénye űzi vissza a sírjába. A legendabeli vámpír a késő középkorban fonódott össze a XV. sz. második felében uralkodó, kegyetlenségéről hírhedt havasalföldi fejedelem, Vlad Tepes (Drakula) alakjával, rémtetteivel. • Később az egyik, Dél- és Közép-Amerikában élő, vérszopó denevérfajt (desmodus rotundus) a vámpír állatformájának tekintették, az európai hagyomány negatív denevér-képzetével összefüggésben. Eszerint a bűnös halottak lelke éjjel rdenevér alakban, vagy denevérfogú holttestként kikel a sírból és áldozatai vérét szívja. Nyugat-Európában a XVIII. sz.-tól vált közismertté a vámpírlegenda, amely összefonódott a boszorkányhittel és a farkasember-képzettel is (rfarkasember). A történetet számos XIX. sz.-i rémregény feldolgozta (pl. John W. Polidori: The Vampyre; Bram Stoker: Dracula). • A századforduló művészeit a legenda misztikus, erotikus elemei foglalkoztatták (Edvard Munch: A vámpír, 1893, Oslo, Munch-Museet; Csók István: Vámpírok, 1904 k., magántulajdon). A filmművészetben



számos alkotás jeleníti meg a vámpírtörténetet, többnyire a horrorisztikus elemre építve, olykor a végzetet, a tragikus magányt hangsúlyozva (pl. Werner Herzog: Nosferatu). [Ú. E.]
vár/kastély: Falakkal, bástyákkal megerősített építmény. Az erő, az oltalom, a hatalom, a test és a lélek szimbóluma. Kapcsolatban áll a rtorony, a rváros, a rház és a rtemplom jelentéseivel. A királyi hatalom mindenkori megtestesítője. • Az ókori Kína császári palotái és a magaslatra települt építmények az istenekkel való kapcsolattartás helyei. • A kereszténységben elsősorban a hit szilárdságát jelképezi a 46. zsoltár alapján: „Erős vár a mi Istenünk.” Ez a gondolat mutatkozik meg id. Pieter Brueghel Fortitudo c. metszetén (1557–1560 k., a Hét Erény c. sorozatból); ezen a Hit, ill. Isten vára látható, amelyet Krisztus katonái védenek az ördögöktől. A Biblia Pauperumban Szűz Máriával és a szüzességgel azonosítható a bevehetetlen vár. A középkori moralitásokban az emberiséget megtestesítő főszereplő, Akárki (Jedermann/Everyman), a lélekben tett utazás után, vagyis a Jó és a Rossz közötti választások útján juthat be az Állhatatosság Kastélyába (Castle of Perseverance). • A lovagi kultúrában a trubadúrszerelem hölgyalakja, miként a vár, bevehetetlen, elérhetetlen. Gyakorta magát a hölgyet, a vágy tárgyát testesíti meg, ill. annak kitartó hajlíthatatlanságát jellemzi. A nő ostromlását a vár bevételének nehézségével illusztrálják. A várba való bejutás, vagyis a zártság feloldása, ill. az oltalmazó falakon belülre jutás a vágy beteljesülését jelenti. Ilyen értelemben szerepel a vár a meghódítandó nő, a várbevétel pedig a testi szerelem jelképeként pl.
Shakespeare Lukrécia elrablása, valamint Csokonai A’ Pendelbergai Vár formájának és megvételének leírása c. művében. Hasonló a szerepe a
széphistóriákban és a népmesékben. • A misztikában a fekete kastély az örök, kielégíthetetlen vágy, a Pokol, a megváltoztathatatlan sors; a fehér kastély a beteljesülés, a spirituális tökéletesség. A kétféle kastély között a lélek kastélyai lépcsőzetesen helyezkednek el mint a lélek egymást követő lakhelyei a megigazulás útján. A lépcsők legfelsőbbikén áll a megvilágosodás kastélya, ahol a lélek eléri Istent (rút/utazás). Az égő kastély a tudatalatti, a zavaros vágy, míg a sötétben világító kastély a céllal rendelkező tudat. • Kafka A kastély c. regényében a kastélyba nem lehet bejutni, így a titok, a megoldás, a tudás rejtve marad. A lényeg helyett be kell érni a kastély homlokzatának látványával, a külsődleges megismerés felületességével, valamint azzal a tudattal, hogy a keresés, a beteljesületlen



vágy örökre megmarad. A Kékszakállú herceg vára c. (Balázs Béla szövegére írt) Bartók-operában Judit előtt a vár szobáinak ajtóival a férfi lelkének legrejtettebb zugai, titkai tárulnak föl: „Nem lesz sötét a te várad, / Megnyitjuk a falat ketten.” Adynál hasonlóképp értelmezhető: „A lelkem ódon, babonás vár” (A vár fehér asszonya). rrom [R. G.]
varjú: Kínában a rfekete varjú a gonoszság, a rosszindulat és az üzlet megtestesítője. Ha vörös vagy arany, akkor a Napot és a gyermeki kegyességet jelenti. A fekete varjú a fehér gémmel a jang és a jin. Japánban is ismerik mint a rossz ómen és szerencsétlenség madarát, de a sintoizmusban a szent varjak az istenek hírvivői. • A zsidó hagyomány a dögökkel, tetemekkel való kapcsolatát emeli ki; a halál madara. A kereszténységben a magányt jelenti, valamint Sátán-szimbólum, mivel „elvakítja” a vétkezőket. A hysiologus szerint csak egyszer választ párt magának. Ha a hím meghal, a tojó nem áll össze másik hímmel és fordítva, így a hűség kifejezője. • Az alkímiában mint fekete színű rmadár az anyag első állapota a Nagy Mű megalkotásának folyamatában (rősanyag). • Az emblematikus hagyományban az egyetértés, a kölcsönös hűség szimbóluma (Alciati: 38). • Zrínyinél a sassal, a menny madarával szemben az alvilági erők megtestesítője: „Így kákognak hollók, ha sas jün közikben, / És éjjeli varjuk így járnak széltében” (Szigeti veszedelem, XV. 51). Arany János Vörös Rébék c. balladájában a hollóval együtt a boszorkányság madara. Adynál a „Trágyás mezők szabad népe, / Madár-szalon söpredéke” a boldog élet, a szabadság jelképe (Varjak, szent madarak). rholló [A. B.]
város: Kozmikus, civilizációs és anyai szimbólum. Legfőbb jelentését a világban elfoglalt kitüntetett hely, a tér középpontjában való elhelyezkedés határozza meg. Szakrális funkciója az égi és földi szféra közötti kapcsolattartás, így a kozmikus rendszer tükröződése, mikrokozmosz, menny és föld kapuja. Ebben az értelemben a káosztól elhatárolódó, fallal védett kozmosz (rkáosz és kozmosz). Mint megszentelt tér, az égi szférával áll kapcsolatban, az égit közvetíti a földi szféra felé. Az égi minta földi vetületének tekintették; kitüntetett helyét az építés megkezdése előtt hierophania vagy az istenek által küldött jel, gyakran szent állat jelölte ki (pl. rRóma alapításának mítosza). A városalapítás a világteremtés megismétlése, a kozmikus struktúra megalkotása, a külvilág kaotikusságától való elhatárolódás. Emberi alkotásként az emberi nagyság kifejezője (pl. a



monumentális birodalmi központok, királyi székhelyek). A legszentebb helyen, a város középpontjában épült a rtemplom, a közösséget, a várost védelmező istenség szentélye, közepén az oltárral. A városalaprajzokon a kozmikus rendszerre utaló geometrikus szimbólumok, a rközéppont, a rkör, a rnégyzet és a rkereszt a legfontosabb alapelemek. A tudományos-elméleti reneszánsz várostervezés példája Filarete terve az eszményi csillagvárosról.
Antonio Filarete: Sforzinda ideális városának terve (1451–1464).
A középpont a városalaprajzokon is a szentség, az abszolút centrum, a tökéletesség, a világközpont jelentéseit hordozza. Míg a kör a kozmosz, a világot forgató rendszer, a ciklikusság és a nomád népek folytonos vándorlásának (a sátor kör alaprajza), az állandó mozgásnak a jele, addig a négyzet a földi szféra, a stabilitás kifejezője. A keleti kultúrákban a városok négyzetbe foglalt kör alaprajza a rmandala mintáját követi. A kör alakú fallal övezett városokat a középpontban, a település szakrális építményének helyén található keresztutak osztják négy részre. A négy égtáj irányába tájolt városkapuk is a kozmikus rendszer tükrözői (régtájak). • A sumer költészetben: „Uruk: Nagy Hegy az [ég] közepén” (A város tomboló bika...); „Midőn égen, földön sorssá vált a sors, / Lagas városa a nagy »erő« által égre emelte fejét” (Ningirszu isten házának építési éneke,
hárfára). Az ókori elő-ázsiai Babilon (akkád Bábili) nevének jelentése (’Isten kapuja’) kifejezi a város világközpont szerepét. A város mint a természeti környezet ellentétpárja, mint az emberi civilizáció megtestesítője, pozitív és negatív jelentéseket egyaránt hordozhat. Mivel a letelepedett közösség gazdasági, politikai s egyben vallási, kulturális



központja, a civilizáció letéteményese, a „barbárokkal” és a nomadizáló népcsoportokkal szemben a városi életforma a magasabb rendű kultúrát képviseli. Ez már a sumer-akkád Gilgames-eposzban is kifejeződik a városépítő Gilgames és az állatokkal együtt élő, vad Enkidu megismerkedésének történetében. • Kínában a civilizáció legmagasabb vívmányának tekintik; falai ennek az értéknek a védelmezői. Kína fővárosát a hagyomány szerint szintén a világ középpontjában építették, azon a helyen, ahol a nyári napfordulókor a napóra mutatója délben nem vet árnyékot, tehát a Nap jelölte ki a városépítés helyét. • Kozmikus és civilizációs jelentései mellett anyai szimbólum is: védelmező, tápláló, befogadó, korlátozó. Az antik anyaistennők, pl. rKübelé attribútuma a koronaként viselt városfal vagy torony alakú fejdísz (pl. Kübelé szobra Frígiából, Kr. e. VI. sz. második fele). Az istennő – pl. a görög-római hagyományban rPallasz Athéné/Minerva – szüzessége a védelmezett város szentségére, bevehetetlenségére utalt; harciassága a város erejét példázta.
Carlo Adami: Városvédő Pallasz Athéné szobra (1785, Bp., Szentháromság tér [az egykori budai városháza sarkán]); az istennő pajzsán Buda városának címere látható.
• A keresztény hagyományban a szent városhoz a tiszta, életadó asszony képe kapcsolódik, szemben a parázna asszonnyal, azaz a bűnös várossal. Pál apostol értelmezésében az isteni kegyelemben részesített, kiválasztott asszony, Sára, Izsák szülőanyja a „magasságbéli Jeruzsálemet jelenti: ez a mi anyánk” (Gal 4,26) (rmennyei Jeruzsálem). A szent várossal ellentétben a hitetlenség, a bűn és pusztulás eredője a parázna asszony jelképezte város,



rBabilon/Bábel és Róma: „A nagy Babilon a föld utálatra méltó kicsapongóinak anyja” (Jel 17,5). Szt. Ágoston De civitate Dei c. művében az Isten és a Sátán városa ellentétpárt alkot (Civitas Dei–Civitas Diaboli). • Lehet a haladás, a modernitás megtestesítője, szemben az elmaradottsággal, pl. Ady El a faluból c. versében: „Én a bolondos zajnak, / Én a cifra Városnak / Vagyok a kóbor lelke.” Ezzel a pozitív jelentéssel szemben a hatalmas lélekszámúra duzzadt, zsúfolt város a romlottság, az emberi értékek devalválódásának színtere. Már az ókori bukolikus költészetben a nagyvárosi embernek az idealizált természeti lét utáni nosztalgiája, vágya fogalmazódik meg (rpásztor). Csokonai a rousseau-i természettisztelet nyomán írja: „Zőld Ligetek! Ti bennetek / Öröm lenni, [...] Lármás Városok! távozzatok, / Hol laknak a’ gondok ’s bánatok” (Víg élet a’ Parnaszuson). Hasonló értelemben jelenik meg Petőfi Elhagytam én a várost... c. versében. A modern nagyváros milliós tömegeivel, nyomornegyedeivel és felhőkarcolóival a gyáripar, majd a technikai civilizáció központjaként egyrészt a természet ellentéte, másrészt asszimilációs hatásával a hagyományos kultúra, a nemzeti értékek elpusztítója (pl. népies–urbánus vita a magyar kultúrában). A mai kor városa a társadalmi ellentétek, végletes különbségek színtere (József Attila: A város peremén; Külvárosi éj). • Hamvas Béla a Scientia Sacrában a várost – a városvédő szűz istennők hangsúlyozta transzcendens jellege mellett – az anyagból teljesen kiemelkedett lélek szimbólumaként értelmezi, amelynek ellentétpárja a vad, nyers erdő és az anyag uralmából félig kiemelkedett kert. rvár/kastély [Ú. E.]
vas: Magas hőfokon olvadó, jól alakítható fém. A szilárdság, az erő és a türelem szimbóluma. Megtestesíti a gonosz erőket is, mert elterjedése a fegyverkészítés és a harcművészet fejlődését vonta maga után. A vasat jelölő szavak is bizonyítják, hogy mennyei fémnek, csillagfémnek, villámnak vélték, hiszen először a meteorvasat ismerték meg, s alakították szerszámokká. A nagyarányú vaskitermelés kialakulása mellett is sokáig megmaradt a vas titkos erejébe vetett hit, hiszen a titokzatos mélységekből előkerülő ércből a fém kiolvasztása a kovácsok mágikus tudománya volt. A vas szentségét, apotropaikus hatását a természeti népek ma is vallják; erejét démonok ellen használják. Némely afrikai törzs asszonyai vaskarikákat viselnek a nyakuk körül, így biztosítva termékenységüket és gyermekeik egészségét. • Az inkák, maják és aztékok a maszkulin princípiumot



megtestesítő meteorvasat az aranynál is többre tartották. • Mágikus-mitikus ereje folytán visszatérő motívum a sámánok beavatási vízióiban; a rájuk aggatott vastárgyak segítik őket a révületben (rsámán/táltos). • A Kalevalában is szerepel a vas eredetének mítosza. Az ég istene, Ukkó három tündérasszonyt teremtett, akik tejüket a földre fejték, s ebből lett a vasérc, amely tehát égi eredetű. De amikor Ilmarinen kovács elsőként készített vastárgyat, a fémet edző vízbe a gonosz darázs a jótékony, varázserejű méz helyett „kígyó mérgét, féreg nyálát” keverte. Ezért lett a vas vérszomjas, kegyetlen, kártékony erő, amely „vérnek omlását okozta, vér folyását fakasztotta” (9. ének), és gyilkolást, háborút zúdított az emberekre. • Kínában az erő, a jog, az igazságosság és a határozottság féme; a sóval együtt a kultúra megteremtője (Só és vas könyve) (rsó). A folyókba rejtett vasfigurák a gonosz vízisárkányok elijesztésére szolgáltak. • Az egyiptomiak számára rSzéth csontjait jelentette, szemben a Ré napisten húsát, izmát jelentő arannyal. • A görög-római mitológiában rArész/Mars lándzsájára utal. Homérosznál a kegyetlen Arész jelzője (II., XVI. 543). A négy fő fém érték szerinti sorrendje – arany, ezüst, réz (bronz), vas – már az ókori kultúrákban kialakult. A fémek e rangsorát a világ nagy korszakainak jelölésére is használták, így a vaskor a legromlottabb korszak, teli kínnal és szenvedéssel (Hésziod. Erga, 174–202). Ovidius így jellemzi ezt az utolsó korszakot: „Vad vasból vésve a végső. / Most e silányabb érc idejébe betört a gonoszság; / menekül hűség, jog, tiszta szemérem” (Met., I. 117–119). A vashoz tabuk is kötődtek, pl. a római rex sacrorum (a király kultikus funkcióit gyakorló pap) nem érinthetett vastárgyakat. • A Bibliában is a keménység, a hajlíthatatlanság jele (Iz 48,4), valamint az erőé és a hatalomé (Jer 1,18). Dániel próféta jövendölésében az emberiség negyedik, utolsó királysága erős és kemény, mint a vas, mégis elsöpri majd a menny Istenének királysága (Dán 2,31–45). • Az európai művészetben az emberiség korszakainak allegorikus alakjai közül (Cesare Ripa Iconologiája [1593] nyomán) a Vaskor megszemélyesítője páncélt és farkasfejes sisakot visel, kezében pedig fegyvereket és pajzsot tart. • Az asztrológiában és a hermetikus hagyományban a rMars bolygó féme. • Az irodalmi művekben megjelenő vas általában negatív jelentésű. Vörösmarty a „vas” szót a fegyverek jelölésére használja Az emberek c. versében: „Volt munka: pusztított a’ vas!” József Attila verseiben a hideghez, az éjszakához kapcsolódva a világ keménységét, zordságát érzékelteti (Reménytelenül; Fagy; Téli éjszaka; Fák). rfémek/fémmegmunkálás, rkard [L. A.]



vates: rpróféta/vates/szibülla
Venus: rAphrodité/Venus
Vénusz bolygó: A Naprendszer második bolygója. A hellenizmus kori asztrológiai modellben a Földet koncentrikusan övező ún. hét bolygó szférájában a középponttól számított harmadik bolygó. • Az európai
asztrológiában a nőiesség, az érzelem, a harmónia megtestesítője. Jele: . • A mezopotámiai hagyományban Istar istennő csillaga (rInnin/Istar/Astarta). • A görög-római asztrológia rAphrodité/Venus istennőhöz társította; a horoszkópokban az emberek érzelmi életének befolyásolója (Firmicus Maternus: Asztrológia, III. 6). Heszperia, Itália görög elnevezése a Heszperosz (’este’, ’nyugat’) szóval, azaz a Vénusz bolygó nevével áll kapcsolatban. Az állatöv csillagképei közül a Bika és a Mérleg uralkodó bolygója. A Bikában földiesebben, az anyaghoz kötöttebben jelenik meg; jóindulatú; tavaszt, szerelmet hoz; a Mérlegben éterikusabb; a harmónia mellett az őszi hanyatlás kapcsolódik hozzá.
Hendrik Goltzius–Jan Saenredam: Vénusz bolygó (A hét bolygó c. rézmetszetsorozatból, XVI. sz. vége–XVII. sz. eleje, Bp., Szépm. Múz.).
Az asztrológiai hagyomány a Vénusz bolygóhoz köti a rózsaszín és a halványkék színt; a drágakövek közül a smaragdot, a fehér gyöngyöt és a zafírt. A vizet és a meleget társítják hozzá; az érintés, a tapintás érzékét befolyásolja. Fémei a fehér ón és a vörös réz, amelyeknek színei szintén utalnak a hajnali fényre és alkonyi pírra. Napja a péntek (fr. venredi). Egyes



nézetek szerint a körrel érintkező kereszt a Nappal szeretkező vagy Napot szülő istennőt jelenti, de Vénusz tükrének is tartják. Hasonlít rÍzisz istennő jeléhez, az ősi, egyiptomi ankh-kereszthez (rkereszt). • A középkorban „kis jótékony”-nak nevezték. Negatív tartalma is leet; kifejezheti a feslettséget és a nemi betegséget is. Kettősségére utal, hogy hajnalcsillagként szoláris, estcsillagként lunáris, így az ellentétek egységesítését is jelképezi. E tulajdonsága révén az alkímiában a prima materia (rősanyag). A magyar elnevezésben – „Esthajnalcsillag” – szintén kifejeződik kettőssége. • Csokonai A’ Tsókok c. prózai művében a szerelem bolygója: „Heszper, vagy a’ Hajnaltsillag, melly [...] méltánn megérdemli azt, hogy a’ Szerelemnek Lakóhelye, ’s a’ kedves Vénusz’ Tsillagzatja légyen.” Weöres Sándor A Venus bolygóhoz c. versében az anyai oltalmazás képe: „Hársméz-fényü csillag, imbolygó nektár-edény.” rcsillag/bolygó [Ú. E.]
vér: Az élet, az életerő, a lélek szimbóluma. Míg a rszív befogadó és feminin, a vér nemző és maszkulin. A mikrokozmosz számára ugyanaz a vér, mint a makrokozmosz számára a rvíz: megtermékenyítő és megtisztító erő. A vér és a víz párhuzama számos ősi teremtésmítoszban szerepel; pl. a skandináv Edda-dalokban Ymir ősóriás véréből keletkeznek a folyók és a tengerek (rkozmikus ember). Számos mítosz szerint a vér adott életet a növényeknek. A termékenységi rítusokban a termőföldeket (a jó termés érdekében) az áldozati bika-, disznó- vagy baromfivérrel locsolták (ráldozás/áldozat). A vér tisztító és gyógyító erejébe vetett hit magyarázza, hogy a mitikus személy lakhelyét, a szent követ vérrel kenték be. Békekötéskor szintén vért ittak. Ugyanakkor lehet az ellenségeskedés jelképe is. • A vér pusztító aspektusát hangsúlyozza a sumer Innin és Sukalletuda c. eposz, amelyben a folyók vérré válása a termékenységistennő romboló hatalmát jelzi. • Az azték és maja kultikus életben összefonódott a vér, a rNap és a rtűz megtermékenyítő és megtisztító hatásába vetett hit. Állat- és emberáldozataikban a vér szoláris energia. amely táplálja a földet és kiengeszteli az isteneket. • Kínában a vér és a víz a jang és a jin. A friss, piros vér az élet szimbóluma, a lélek lakhelye, mágikus erőt ad mindenkinek, aki megérinti. A bálványok a kínaiak hite szerint megelevenednek, ha szemüket vérrel festik be. Ugyanakkor a piszkos, alvadt vér balszerencsét és betegséget hoz. • Az antikvitásban termékenységi és áldozati jelentése egyaránt ismert volt. Odüsszeusz alvilági útja során a holtak lelkei az áldozati állat vérét isszák,



mivel, aki a vér közelébe jut, „az majd megszólal s mond... igaz szót” (Hom. Od., XI. 147–149). rAdónisz mítoszában a meghaló és újjáéledő természet jelképe. Az élet princípiuma; ezt jelzik a vércseppekből sarjadó növények, virágok (Ovid. Fasti, V. 221–228) (rvirág). A természetisten halálakor a folyók vérré válnak. • A Bibliában a halál, az Úr pusztító haragjának jele (az egyiptomi tíz csapás egyike) a folyók vizének vérré változása (Kiv 7,14–25). Védelmet jelentett a zsidók számára: ajtófélfáikat az áldozati bárányok vérével jelölték, így megóvták elsőszülötteiket a tíz csapás öldöklő angyalától (Kiv 12,22–24). Az élet és a lélek székhelyének tekintették, fogyasztása ezért tiltott (MTörv 12, 16; 12,22–25; Lev 17,14). A mensest tisztátalanságnak tekintették, amely után csak szertartás által tisztulhattak meg az asszonyok (Lev 15,19–30). A megtisztulást az áldozati vér biztosítja: „a test élete a vérben zajlik. A vért azért adtam nektek, hogy az oltáron elvégezhessétek vele az engesztelés szertartását életetekért, mert a vér szerzi meg az engesztelést az élet számára” (Lev 17,11). • Pál apostol az ószövetségi véráldozatot így magyarázza: „...a törvény szerint majdnem mindent vérrel tisztítanak meg, és vérontás nélkül nincs bűnbocsánat” (Zsid 9,22). rJézus Krisztus vérének ontása az egyetemes megtisztulás, az ember megváltásának kifejezője: „Igyatok ebből mindnyájan, mert ez az én vérem, a szövetségé, amelyet sokakért kiontanak a bűnök bocsánatára” (Mt 26,2728). A kereszténységben az eucharisztia szentségében a rbor lényegül át Krisztus vérévé. A keresztrefeszítés ábrázolásain angyalok gyűjtik össze Krisztus vérét, melyet a rkehely vagy a szent rGrál őriz. A Van Eyck fivérek genti oltárán a Bárány vére folyik a serlegbe (1426–1432, Szt. Bavo).



Krisztus vére mint az Üdvösség forrása (rézmetszet, XVIII. sz., Szilárdfy Z. gyűjteménye).
A keresztény művészetben a vér azoknak a vértanúknak az attribútuma, akik inkább meghaltak, mint hogy elárulják Krisztust. Szt. Ambrus Szent vértanúk ünnepére c. versében „ők az Egyházak Elsei / győzelmes harc vezérei, / mennyei udvar nagyjai”. • Az alkímiában a fluidifikáció jele. Emberfölötti és gonosz lények táplálékának, vámpírok italának tartják (rvámpír). • A magyar hagyományban a vérszerződés a honfoglaló magyarság egységét fejezi ki.
Székely Bertalan: Vérszerződés (vázlat a kecskeméti városháza faliképéhez, 1896, Bp., MNG).
Arany János Buda halála c. művében „vér-esküt” kötnek a szövetség megpecsételésére. • Az irodalomban negatív jelentései hangsúlyosak. Shakespeare Macbethjében a gyilkosság miatti bűntudat kifejezője a vérlátomás. A vér gyakran a háború és a pusztítás képeit idézi fel, mint pl. Kölcsey Hymnusában a „vérözön”. A meggyilkoltnak elindul a vére, ha gyilkosa megjelenik: erre az ősi hagyományra épül Arany Tetemrehívás c. balladája. Ágnes asszony c. balladájában a bűntudatot és a lelkiismeretfurdalást jelzi az el nem tűnő vérfolt. Ady Vér és arany c. kötetében a gyötrelem, a pénz és a gazdagság fogalmához kapcsolódik. Radnóti költészetében korának szenvedéseire, a háborúra utal: „a költő bokáig csúszós vérben áll már” (Tegnap és ma); „...véres folyóid futnak / tajtékosan” (Hispánia, Hispánia). József Attila Március c. versében szintén a háború kifejezője: „Had fenyeget, / vérben áznak a tiszta vásznak.” A Kékszakállú herceg vára c. (Balázs Béla szövegére komponált) Bartókoperában a férfi–nő kapcsolatot beárnyékoló tragikus magány, az idegenség, a bizalmatlanság előrevetítője; a feltáruló ajtók mögött Judit mindenütt vért lát, a vélt bűn jelét: „Vér szárad a fegyvereken, legszebbik koronád véres.



Virágaid földje véres. Véres árnyat vet a felhő.” Pilinszky Ars poetica helyett c. írásában az emberi szenvedés „az isteni megtestesülés időtlen előképe”: „...Isten időről időre átvérzi a történelem szövetét.” • A pszichológia szerint az álmokban a lélek szorongásokban megnyilvánuló sérülésére utal. rpiros/vörös, rseb [K. J.]
verbéna: Jellegzetes illatú, vastartalmú gyógynövény (népies neve: vasvirág, vasfű), amelyet általában a nőiességhez kapcsolnak. • A keltáknál a varázslás és a bűbájolás növénye. A perzsák szerint kívánságokat teljesítő csodavirág. • Az antikvitásban Arész/Mars és Aphrodité/Venus szent növényének tartották. A házasságot verbénakoszorú is jelölte. • A magyar népi hiedelmek a verbénát, más néven menyecskerózsát a kardvirág, azaz a legényvirág párjaként tartották számon, s éppen ezért eladó leányok kertjében a kardvirág mellé ültették. Vastartalma miatt valószínűleg a terhesség alatt és a szülés után fellépő vashiány enyhítésére használták; szimbolikája ezáltal kapcsolódott össze a nőiességgel, ill. a női szexualitással. • Gabriel García Márquez két regényében kap hangsúlyos szerepet: mindenütt olyan asszonyt kísér a verbénaillat, aki a férfiak szemében mindhalálig vonzó marad, aki az ősi, örök asszonyiságot testesíti meg (Száz év magány; Szerelem a kolera idején). rgyógynövények, rvirág [R. G.]
veréb: Barna és szürke tollazatú, valamennyi földrészen elterjedt madár. Mint általában a kistermetű madarak, a veréb is lélek-szimbólum. A ragaszkodást, a melankolikus életérzést és a szürkeséget, átlagosságot fejezi ki (rszürke). • Az antikvitásban Aphroditénak, a szerelem istennőjének madara. A termékenység, valamint a civakodás, a falánkság és a kéjvágy megtestesítőjének is tekintették. • Kínában a verebek természetfeletti hírnökök. Az indiánoknál a bőséget jelképezik. • A keresztény művészetben a gyermek Jézus kezében a veréb a megváltott emberi lélekre utal.



Giuseppe Cesari nyomán: A Melankolikus (Cesare Ripa Iconologiájának illusztrációja, 1630, Bp., Szépm. Múz.).
rmadár [Cs. Á.]
Veronika kendője: A Biblia nem említi sem Veronikát, sem a Krisztus arcképét ábrázoló kendőt. A legenda magja a VI. sz.-ban alakult ki, téves etimológiai értelmezés nyomán (vera icon ’igazi kép’); eszerint Jézus arcképe gyógyította meg Palesztinában Veronikát, majd Rómában Tiberius császárt. A XI. sz.-ban terjed el a kép csodás keletkezésének legendája: Krisztus rányomta verejtékező arcát Veronika kendőjére. A XII. sz.-tól a római Basilica di San Pietro egyik, Krisztus arcát ábrázoló képét kezdték Veronika kendőjével azonosítani. A XIII. sz.-ban a római pápák a képet már csodatévő, bűnbocsánatot adó ereklyeként propagálták. Az ereklyekultusz nyomán alakult ki a legenda legismertebb változata: Veronika kendőjével letöröli a keresztet vivő Krisztus arcáról a vért és az izzadságot. Jutalmul a szent arc rányomódik leplére. (Az ereklyének 1527-ben, Róma kifosztásakor nyoma veszett.) A kendő ábrázolásai két típust követnek: az egyiken hieratikus, szenvtelen (pl. Zseliz, plébániatemplom, szentély), a másikon fájdalmas arc látható (pl. Bártfa, Szt. Egyed-templom, Szt. Borbála-oltár). A XVI. sz.-tól teológusok, humanisták, reformerek támadták a sudariumot római kultusza, ill. legendájának hamissága miatt. A katolikus reformáció festői számára (El Greco, Zurbarán) Veronika kendője az istenség látható lenyomatával a vallásos festészetet szimbolizálta.



Pfeffel: Veronika kendője (1717, Szilárdfy Z. gyűjteménye).
A kendőt gyakran ábrázolták „Krisztus fegyverei” (arma Christi) között azt hivén, hogy a nem emberkéz által készült őskép ereje minden másolatban tovább él. A témát XX. sz.-i festők is kedvelik (Matisse, Kokoschka, Kondor Béla). [Eö. A.]
vese: A víz és a só mennyiségét szabályozó, a vizeletet kiválasztó alhasi szerv. Az érzelmekkel hozták összefüggésbe; a titkos vágyak szerve; számos kultúrában a jóslás eszköze. Bizonyos hiedelmek szerint nemi vágyat serkentő hatása van, így érzékiséget is jelenthet. Gyakran a nemzőerő és a sors csapásait elviselő ember jelképe. • Kínában a víz eleméhez kötik. • A Bibliában a szívhez hasonlóan az ember bensőjét, lelkiismeretét és érzelmeit jelenti. Isten „a vesék és szívek vizsgálója” (Jer 11,20); „Próbálj ki, Uram, és vizsgálj meg, Fürkészd ki szívem és vesém” (Zsolt 26,2). Bod Péter Szent Irás’ értelmére vezérlő magyar leksikona
szerint a vese az „Embernek belső indulatját, és titkos kívánságát” jelenti, „a’ melyet egyedül csak Isten tudhat, azért is adja Isten magának azt a Titulust: Veséket vizsgáló Isten”. • Shakespeare A windsori víg nők c. drámájában az ember lelki alkatára utal. rlép, rmáj és epe, rszív [K. J.]
Vesta: rHesztia/Vesta
vessző: rág/vessző, rÁron vesszeje



vihar: Teophanikus szimbólum. Pusztító erőként negatív, megtermékenyítő esőként pozitív jelentést hordoz, az égisten és a földistennő násza (reső). A kozmikus energiák tombolása, amely a régi idő végét és az új kezdetét jelzi, ebben az értelemben a káoszra és a kozmikus teremtésre egyaránt utal. Az eszkatologikus időt, az Apokalipszist, a történelmi korszakok kezdetét és végét, valamint a forradalmakat is jelezheti. • Számos ókori mitológia teremtő istene viharisten: pl. az asszíroknál és a babilóniaiaknál rBaál (Bel); a hinduknál Agni, Indra; a germánoknál Tór és Donar; a görögöknél, rómaiknál rZeusz/Jupiter. • Az amerikai indiánok az orkánt és a szélvészt az elemek lázadásának, a három elem (a levegő, a tűz és a rvíz) föld elleni összeesküvésének tekintették. • A Bibliában az isteni beavatkozást (1Kir 19,11), Isten haragját (Jób 38,1–3; 1Sám 7,10) jelzi. A bosszúálló sorsot is jelentheti (Bölcs 5,21–23). Az isteni hatalom és dicsőség képét is idézi, amely lesújt Jahve ellenségeire, és békét ad Jahve népének (Zsolt 29). A vihar a Galileai-tavon jelenetének (Mt 8,23–27) allegorikus jelentései a hagyományos keresztény szimbolikával függenek össze (rhajó/bárka = Egyház (Eklézsia); rtenger = a földi lét veszélyei, Pokol). A vihar lecsendesítése Jézus elemek fölötti uralmát fejezi ki. • Shakespeare A vihar c. drámájában a vihar Prospero hatalmának s az elemekkel való játékának az eszköze. A Lear királyban az agg király belső küzdelmét emeli ki. A romantika jellegzetes témája; a szenvedélyes élet megtestesítője. Az ún. Sturm und Drang (’vihar és előretörés’), a weimari klasszikából elágazó irodalmi irányzat az egyéniség és a szabadság előtérbe helyezését, a zsenikultuszt, s a felfokozott életérzések irodalmát jelentette. Vörösmarty Előszó c. versében a kozmikus méretű pusztulás, a vész kifejezője: „’S az elsötétült égnek arczain / Vad fénnyel a’ villámok rajzolák le / Az ellenséges istenek’ haragját.” Juhász Gyula a történelmi korszakokat elválasztó tisztító, vihart jeleníti meg (Magyar nyár 1918). József Attila Jön a vihar c. versében az ítélet, a kín és az egyéni fájdalom kifejezője, s míg a természet képes regenerálódni a vihar pusztítása után, addig az ember összeroppan a pusztítás súlya alatt. rvillám [P. I.]
világfa: rfa
világosság: rfény/világosság és sötétség



villám: Vihar során, fény- és hangjelenség kíséretében lezajló elektromos kisülés. Az akaratot, a legfőbb istenség aktivitását, az égi energiát és az erőnek a földre ereszkedését jelképezi. A maszkulin termékenység megjelenítője; égi fallosznak tekintették, míg a föld felett elvonuló vihart az ég és föld nászának (rvihar). A kozmogonikus mítoszokban az istenség „férfiaktusát” jelenti. Bipoláris szimbólum, a teremtő és a pusztító hatalomra egyaránt utal. A cikcakk vonallal, bárddal, dárdával, szigonnyal, nyíllal, ragadozó madárral, kígyóval ábrázolt villám az ég- és viharistenek attribútuma. Spirituális szinten a lelki illumináció, a megvilágosodás, a reveláció. A szellemi erővel való kapcsolata máig fennmaradt az „isteni szikra” kifejezésben. • A bráhmanizmusban Indra, a hinduizmusban rSíva és rVisnu a villám ura. • A termékenységgel való asszociálása gyakori a távol-keleti népeknél; pl. a taoizmus szerint a villám, amely hatalmas és ellenállhatatlan elem, felhasítja a felhő méhét, hogy vízzé változtassa, valamint megnyitja a terhes nő méhét, és elindítja a szülést. Az isteni hatalom, energia megnyilvánulásának tekintették; a taoista halhatatlanokat a legendák szerint ötszáz éves korukban villám sújtja, amelynek kiállása után nyerik el a végső halhatatlanságot (Li Taj-po: Régi dalok, 5) (rtao). • A görög mitológiában Zeusz (rZeusz/Jupiter) rendelkezik a villámok felett, amelyeket Pégaszosz szállít Héphaisztosz (rHéphaisztosz/Vulcanus) kovácsműhelyéből. Az olümposzi főisten dárdája, jogara a villám, amellyel ellenségeire sújt le, pl. a titánok elleni harc során. Dionüszosz születési mítoszában Zeusz Szemelé kérésére eredeti alakjában, villámoktól övezve jelent meg, elégetve ezzel a lányt (Ovid. Met., III. 274–282). • Az etruszk hagyományok a villámokat isteni üzenetként értelmezték; Libri fulgurales c. szent könyvük útmutatást adott az egyes villámtípusok jelentéséről. Vergilius tüzes dárdáról ír, amely tizenkét sugarat húz maga után (három jég-, három eső-, három tűz- és három szélsugarat). • A Biblia szerint a teophaniák kísérőjelensége az Ó- és az Újszövetségben (Kiv 19,16; Jel 4,5). Isten tüzes nyila (Jób 1,16). A Dániel látomásában megjelenő férfi arca villámhoz hasonlít (Dán 10,6); ugyanilyen a feltámadt Jézus sírjánál az Úr angyalának tekintete (Mt 28,3). Lukács szerint az Emberfia újraeljövetelekor – váratlanul fog megjelenni, mint a villám (Lk 17, 24); a Sátán pedig mint villámlás hullott le az égből (Lk 10,18) (rSátán/Lucifer). • A villám és a mennydörgés megjelenhet az égi büntetésre intő fenyegetésként, pl. Kölcsey Hymnusában: „S elsujtád villámidat / Dörgő fellegedben.” Nietzsche a villám sújtotta fa képe kapcsán az isteni szférát



megsértő, az isteni haragot kihívó emberről ír: „Túlon-túl közel lakozik a fellegek székhelyéhez: nemdenem az első villámra vár?” (Im-ígyen szóla Zarathustra; A hegyi fáról). A villám szentté teszi azt a helyet, ahová lecsapott. Petőfinél a villámcsapás a dicsőséges halál jelképe, amely csak a legnagyszerűbb embereknek adatik meg: „Legyek fa, melyen villám fut keresztül” (Egy gondolat bánt engemet...). A mennydörgés és a villám jelképezheti a gonosz, sötét erők jelenlétét is (E. T. A. Hoffmann: Az arany virágcserép, Bulgakov: A Mester és Margarita). Weöres Sándor Egy
sugallathoz c. versében ’ősi’ jelentésben szerepel: „Ős oltár tüze, villám, ég-föld egybefogója.” rtűz [P. E.; Ú. E.]
virág: Női princípium, elsősorban a növekedés, a szépség, a szerelem és a mulandóság jelképe. Kelyhe az égi eső és a harmat gyűjtőmedencéje. A nappal kelyhét kitáró virág a jövő gyümölcsének reménye, a bimbó pedig a rejtett lehetőség. Az ötszirmú virág – pl. a vadrózsa és a rliliom – az ember röt érzékére és a mikrokozmoszra, míg a hatszirmú – pl. a rlótusz – a makrokozmoszra utal (rhat). A virágok eltérő színe mást és mást jelöl: a rpiros/vörös a kelő Napot, a szenvedélyeket, ezért a szerelem- és az anyaistennők attribútuma; a rfehér virág a tisztaságot, az ártatlanságot (rmirtusz), a fehér és vörös együtt pedig a halált jelképezi. Ennek értelmében vált szokássá a sírok, ill. a temetések virágdíszítése. A világi és a szakrális ünnepek jellegzetes díszítőeleme; a vallási szertartásokban a templomok, oltárok, áldozati állatok és szobrok díszítésére szolgál valamennyi kultúrában. • Egyiptomban mint az élet szimbóluma kap nagy szerepet a halottkultuszban. • A Buddha által felmutatott virág szimbolikája minden beszédet és tanítást helyettesít: az elérhető tökéletesség, a világmindenség jelképe. • A hindu Káma szerelemisten vágyébresztő nyilának hegyén a szenvedélyre utal. • Kínában is a női elemhez, a jinhez tartozik, s ebben az értelemben használatos a házassági szertartásokban és a díszítésben. A hagyomány szerint a taoizmus aranyvirága azonos az életelixírrel, a lelki megújulással, a halhatatlanság elérésével, a fény kikristályosodásával (relixír). A virágzás visszatérés a középpontba, az egységbe, az ősi állapotba. • Japánban a virágrendezés középkorban kialakuló művészetét (ikebana ’élő virágok’) a természetben jelen lévő szépség és tökéletesség megnyilvánulásának tekintették. Az elrendezésnek sajátos stílusai, kanonizált formái vannak, amelyekben az Ég, az Ember és a Föld hármassága dominál. • A keltáknál a változékonyság, az instabilitás



jelképe, amely egyfelől a nők sajátja, másfelől a szépség tünékenységéé, a léleké és a Napé. • A görögök ünnepein a virágok színe és illata életörömöt és emelkedettséget fejezett ki; a különböző vetélkedések győzteseit különféle virágokból, növényekből font koszorúval jutalmazták (rkoszorú). A mitológia szerint istenségek véréből hajt ki, pl. Adóniszéból a kökörcsin vagy a piros rrózsa, Attiszéból az ribolya, Hüakinthoszéból a jácint, Narkisszoszéból a nárcisz (rAdónisz-kert). Zephürosz, a nyugati szél és Khlórisz nemzette a kerteket és a tavasz virágait; évente megülték az Anthesztériát, az első virágzás ünnepét. A római hagyományban a virágok istennője rFlora (Ovid. Fasti, V. 273–274). Ünnepén, a Floralián, amelyet április 28. és május 3. között tartottak, az emberek virágkoszorúkkal ékesítették föl magukat. Id. Plinius szerint a természet a virágok által mutatja meg festőiségét és mulandóságát, azt, hogy éppen a tökéletes teremtmények oly rövid életűek. • A Biblia szerint Jézust pálmaággal köszöntötték, amikor bevonult Jeruzsálembe (Jn 12,12–13). A középeurópai liturgiában a virágdíszítés, a tavaszi virágzó faágak megszentelése utal erre az eseményre, ebből származik a „virágvasárnap” elnevezés (rpálma/datolyapálma). Szt. Ambrus a következő felfogásban magyarázza az Énekek éneke sorait (2,10–13): a virág, Krisztus teste elhervad a hitetlenség telén, ám a feltámadott elhozza a kegyelem és erény tavaszát. Szűz Mária legjellemzőbb virág-attribútumai a rózsa, a liliom és az ibolya. A virágoskertek az Édenkertre utalnak (rkert). A sírok virágdíszítése az örök tavaszt, a feltámadás és a paradicsomi boldogság reményét fejezi ki. A virág- és koszorú-ábrázolások gyakoriak a katakombafestészetben és jellemzők a gótikus katedrálisok faragványainak és üvegablakainak motívumkincsére. Az allegorikus ábrázolásokon a négy évszak közül a Tavasznak, az ötféle érzékelés közül a Szaglásnak, a hét szabad művészet közül a Logikának az attribútuma.



Crispijn de Passe: A Szaglás allegóriája (Az öt érzék c.
rézmetszetsorozatból, XVI. sz. közepe–XVII. sz. eleje, Bp., Szépm. Múz.).
• Az alkimisták felfogása szerint a fehér virág (az ezüst), a vörös virág (az arany) és a kék (a bölcsek virága) a kozmikus tojásból nő ki (ennek továbbfejlesztése a rózsakeresztes szimbolika). • A középkori széphistóriák fontos színtere a virágoskert, ahol a szerelem bimbója nyílik (pl. Gergei Albert: Árgirus históriája). A kedves megszólítása, neve is virágnév mind a trubadúrkölteményekben (pl. Balassi: Hogy Juliára talála, így köszöne néki), mind a népdalokban, különösen a virágénekekben (pl. Tavaszi szél vizet áraszt). A titkos szerelmi üzenetek nyelve az ún. virágnyelv. A romantika idején főképp a lélek szimbólumaként értelmezték. Petőfi költészetében a mulandóságot jelzi: „Elhull a virág, eliramlik az élet...” (Szeptember végén). Novalis számára a szerelem és a harmónia jelképe; a novalisi Kék virág – az elvágyódás – az egész korszak jellemzőjévé vált (rkék). Baudelaire költészetének virágai az éteri tisztaság helyett a mocsokból, a Rosszból, a Romlásból fakadnak (A Romlás virágai). • A századforduló képzőművészetének jellegzetes motívuma. A dús ornamentikájú szecessziós épületek, használati tárgyak és festmények virágai az érzékiséget, a harmónia iránti vágyat fejezik ki (Klimt: Falusi kert napraforgókkal, 1905–1906, Bécs, Österreichisches Galerie; a szegedi Reök-palota, Magyar Ede, 1907). Gulácsy festészetében és írásaiban központi szerepet játszik: képein a szeretett nőt, ill. a szerelmespárt többnyire virágok között vagy virágzó édeni kertben ábrázolja (pl. Eksztázis, 1908–1910, Pécs, Janus Pannonius Múzeum; A varázsló kertje, 1904 k., Bp., MNG). Krúdynál az emeletről leugró virágáruslány a ledobott virághoz hasonlít, a törékeny életet jeleníti meg (Szindbád útja a halálnál). Ady Ugar-verseiben az érték szimbóluma: „De ha virág nőtt a szivében, / A csorda-népek lelegelték” (A Hortobágy poétája); „Hej, égig-nyúló gizgazok, / Hát nincsen itt virág?” (A magyar Ugaron). Pilinszky Mi és a virágok c. versében a tökéletes lét megtestesítői: „isteniek egyedül a virágok, / egyszóval a növényi lét, / velünk szemben, kik jövünk és megyünk.” rfa [R. G.]
Visnu: A hindu vallásban és ikonográfiában a három főisten egyike; a rTrimúrti egyik tagja, Brahmá (rbráhman/Brahmá) és rSíva mellett. A létezés istensége, a megtartó elv princípiuma. Visnu megtestesülései



(avatárái) fontos szerepet játszanak az indiai ikonográfiában. Ritkán ábrázolják önmagában (pl. a világtenger közepén, a kozmikus kígyón, az örökkévalóság jelképén), gyakoribb avatáráiban való megörökítése, pl. teknősként (rteknős); vadkanként, vadkanfejű emberként, mellette Laksmí istennővel, hitvesével (rdisznó/vaddisznó). Kiterjedt legendaköre van, a hagyományok szerint tíz alkalommal öltött testet a Földön különböző alakokban. Köztük az egyik legjelentősebb alak Ráma, a klasszikus szanszkrit eposz, a Rámájana főhőse. Az eposz epizódjai nemcsak Indiában, hanem egész Délkelet-Ázsiában a táncjátékok fő témáit szolgáltatják (pl. az indonéziai wayang bábjátékokban). Másik megtestesülése Krisna, a Mahábhárata c. óind eposz egyik főszereplője, aki mitikus katonai hőstettei és szerelmi kalandjai révén az indiai költészet és miniatúrafestészet kedvelt alakja. (1966-ban New Yorkban alapították meg – Európában is hódító – modern kultuszát, a Hare Krisna-mozgalmat.) [M. P.]
víz: Romboló és alkotó, pozitív és negatív, elválasztó és egyesítő princípium. A víz, mint a négy elem egyike, a rtűz ellentéte és kiegészítője (relemek). A tűz és a víz együtt biztosítja az élethez elengedhetetlen meleget és nedvességet. Az alaktalan, formátlan víz (róceán, rtenger) általában női princípium, maga az rősanyag. A teremtésmítoszok őselemeként az univerzális anyaméh; a Magna Mater. A kezdet és a vég káosza, amely, noha belseje áramlik, nem indul sehonnan és nem mozog semmilyen cél felé. Szétválaszthatatlan, forma nélküli, sohasem csökkenő alapanyag, amelyből minden kiemelkedik, és amelybe minden visszatér; az örökké létező ősegység (rkáosz és kozmosz). A rforrás és a rkút mint eredet szintén feminin jelkép. A formát öltött víz, a rfolyó, az reső, ill. a rharmat viszont maszkulin jellegű. Amerre csörgedez vagy lehullik, mint a férfi égisten magva, áldást, isteni eredetű termékenységet hoz, az anyaföldet megtermékenyítő erőként hat. Míg a legtöbb kultúrában a meglocsolásnak egyértelműen maszkulin jelleget tulajdonítanak, a vízbe merülés feminin jellegű. A vízből mint az élet forrásából kiemelkedő dolog formát kap, vagyis megszületik, behatárolhatóvá válik, s elkezdi önálló életét. A vízhez, az eredethez való visszatérés, a reintegrálódás, a forma elvesztése egyaránt magában foglalja a halálnak, a régi élet megszűnésének és az újjászületésnek a lehetőségét. Ez az alapja a különféle megtisztulási és beavatási szertartásokban a rituális vízhintésnek, mosakodásnak vagy



fürdőnek (rfürdés). Ezért tulajdonítanak a víznek mágikus tisztító és gyógyító erőt, és ezért használatos a halotti szertartásokon: hiszen a halál utáni, túlvilági lét, az örökkévalóság, az öröklét egysége magában foglalja a férfi–női, a megformált–megformálatlan, a mozgó és mégis állandó aspektusokat. A víz különféle halmazállapotokon keresztül zajló körforgása az anyag rejtélyes megmaradását mutatja; a forma vagy alak, a tér és az idő örök ismétlődését, a természet körforgását. Míg a mozdulatlan, végeláthatatlan tenger az örökkévalóságot, addig a változó folyó az idő megfordíthatatlan, könyörtelen múlását idézi föl. A tiszta víz a fény folyékony megfelelője (rfény/világosság és sötétség). A kút és az oázis a létfontosságú fény forrása, amelyből a megvilágosodás, a bölcsesség fakad. A piszkos, földdel kevert vagy felkavart, iszapos víz, amely ihatatlan, tisztításra alkalmatlan, rontást és gonoszt jelent. A sötét, feneketlen víz (óceán) és a benne rejtőzködő szörnyek (rsárkány, rkígyó) a lázongó, örök veszélyt jelentő káoszt jelképezik. A víz feminin jellegét a rkagyló, megtermékenyítő erejét elsősorban a rhal képviseli. • Egyiptomban a teremtés, a megújulás és a növekedés kifejezője. A teremtés kaotikus ősanyaga, amely az eszkatologikus mítoszok szerint a kozmosz pusztulását követően szintén az uralkodó elem lesz: ...a föld majd visszatér az ősvízbe, az áradatba, ahogyan kezdetben volt” (Halottak Könyve, 175. fejezet). A halottat vízzel mosták meg, mert úgy tartották, hogy ez megszabadítja a halálmerevségtől, s biztosítja halál utáni újjászületését és feltámadását. Szimbolikus jelentése az eredethez, a kezdethez való visszatérés (Plut. Iszisz és Oszirisz, 34; 36). Az ősvizet Nun testesíti meg, az „istenek atyja”, az ősi kozmikus istenség, amelyből hajdan kiemelkedett a lakható Ősdomb. Oziriszhez, a természet pozitív pólusához az éltető, termékeny édesvizet kapcsolták; a negatív pólusnak, a pusztító Széthnek a sós víz felelt meg. A meghaló és feltámadó isten, rOzirisz/Szarapisz halála így felfogható az édesvíznek, a folyónak a tengerbe való torkollásaként. Mivel az égbolt a felső szférát, a felső vizeket jelenti, a rajta átívelő Nap, rRé napbárkán közlekedik. Szobeket, az áradó Nílus istenét krokodilfejjel ábrázolták, ő a termékenység és a bőség biztosítója. • A sumer kozmogóniában az első és egyetlen őselem; ebből vált ki minden. A lét forrása kapcsolja össze a vizet és a bölcsességet: Enki ezeknek az ura. Innin istennőt alvilágjárása során az élet vize és az élet füve támasztja fel (A nagy égből a nagy föld felé, 251). • A babilóniai Enúma elis szerint kezdetben Apszu, az édesvizű óceán, és Tiámat, a sós vizű óceán együtt létezett. Apszu volt az ősi víz, Tiámat pedig



az őssárkány vagy őskígyó; ők adták az életet az isteneknek. Mivel az istenek és szüleik közt viszály támadt, rMarduk, a fény, kettéosztotta Tiámatot: az egyik fele a sós, női tenger, a másik az égbolt lett. • A bráhmanizmus és a hinduizmus szent irataiban, az Upanisadokban is őselemként jelenik meg: „Ez a világ kezdetben a víz volt. A víz megteremtette a valóságot, a valóság a bráhmant, a bráhman a Teremtmények Urát, a Teremtmények Ura az isteneket” (Brihadáranjaka upanisad, V, 5,1). Az egyik ősi teremtésmítosz szerint Agni, a tűzisten, a vizekből született. Indra, az égbolt istene, mennykő-fegyverével minden évben megküzd azért, hogy a hét folyót kiszabadítsa, s ezáltal esőzést és termékenységet hozzon a földre. A kezdetek világtengerének közepén, a kozmikus kígyó hátán pihen rVisnu, akinek köldökéből nőtt ki a rlótusz, amelyből Brahmá született. A vizet amritának nevezik, amely az élet vize, a halhatatlanság itala. Az óind Mahábhárata eposz vízözön-történetének hősét, Manut a halként megjelenő Brahmá menti meg; az ő tanácsára épít bárkát, amely a Himalája „Gályarév” ormán köt ki a pusztító víz visszahúzódásakor (Mahábhárata, III. 187). • A buddhizmusban a jelenségvilág folyamatos változását testesíti meg. A vízen való átkelés gyakran az illúziók világán, a megvilágosodás, vagyis a nirvána irányába történő áthaladást jelképezi. Az ősi vizekből nőtt a világtengely gyökere, a nagy lótusz. • Kínában a császárság kezdetét a Hszia-dinasztia mitikus alapítójához, Jühöz, a „vizek szabályozójá”-hoz kötik (a csatornák rendszere és az öntözés a földműves társadalom alapja). A víz női, lunáris princípium, tehát a jinhez tartozik. A tisztaságot, az északi területet jelenti, megtestesítője a Fekete Teknős (rteknős). A Tao Te king szerint a gyengeség ereje, az alkalmazkodás és a kitartás hatalma, az élet dinamizmusa a kővel szemben: „A legfőbb jó a vízhez hasonló: / mindennek hasznos, de nem harcos” (8); „nincs lágyabb, mint a víz, / mégis a köveket kivájja” (78). • Az azték és inka mondákban szintén az őskáoszt jelenti. Az azték temetkezési rítusokban a víz és a tűz jelenléte a földre és az égre utal. Az észak-amerikai indián kultúrákban a víz a legfőbb istenség, a Nagy Szellem (Manitou) hatalma. • A Kalevalában Ukkó égisten lánya, Ilmatar a férfi princípiumot jelölő tengertől (a világteremtést megelőző ősi víztől) lesz terhes, s vízanyává válik. Így születik meg Vejnemöjnen, aki az ősidőknek, a teremtés titkainak is tudója (1. ének). • A kelta mitológia szerint a vizek, tavak, szent kutak és források gyakran mágikus erejűek, és természetfeletti lényeknek adnak otthont (pl. a „tó hölgye” az Arthur-legendákban). A Tir



nan-ogot, a kelták Paradicsomát, az örökifjak országát vízzel kapcsolatos helyen képzelték el: a vizek alatt vagy fölött, esetleg egy vízzel körülvett zöld szigeten (rsziget). • A skandináv mítoszok szerint a vizek kezdetben körülölelték az egész földet, s bennük Midgard kígyója lakozott. Az alvilágban pára vagy köd, tehát légnemű víz gomolygott. A Yggdraszill, a kozmikus kőrisfa gyökerei az alvilágban eredtek, s innen fakadt a Hvergelmir, a folyók forrása (Edda, A völva jövendölése, 19). A rvér és a víz analógiája is megjelenik: az ősóriás, Ymir véréből lettek a vizek, a tengerek és a folyók (rkozmikus ember). • Perzsiában a víz egyként lunáris és szoláris hatalom: a mindkét nemet magába fogadó ősi óceán. • A görög mitológiában is őspotenciaként szerepel. A homéroszi teremtésmítosz az isteneket és az élőlényeket a világot körülfolyó Ókeanoszból, a kimeríthetetlen nemzőerejű folyamistentől származtatja, ő „az istenek eredete” (Il., XIV. 201), és „mindenek eredete” (XIV. 246). Mellette Téthüsz vízistennő az ősnemzés női eleme. Hésziodosz Ókeanoszt és Téthüszt a legősibb istenségek közé sorolja, ők Gaia, a föld és Uranosz, az ég gyermekei (Theog., 136). A vízből való keletkezés Aphrodité (rAphrodité/Venus) születési mítoszában is megjelenik: a szépség és a szerelmi vágy istennője Uranosznak a tengerbe, a női elembe hulló falloszából született (Theog., 189–206). Plutarkhosz Iszisz és Oszirisz c. művében az elemek sorrendjét Hésziodosztól eltérően határozza meg: „A nedves princípium, amely mindennek a kezdete és eredete, önmagából hozta létre az első három elemet: a földet, a levegőt és a tüzet” (36). Dionüszoszt is megemlíti: „a görögök szerint Dionüszosz nemcsak a bor, hanem a természet mindenfajta nedvességének az ura” (35). A halál vizén, az alvilág folyóin (a Léthén, a Sztüxön) való átkelés a halott belépését jelzi az alvilágba. Thalész tanaiban a víz az ősforrás, a négy alapelem egyike. Ilyen értelemben említi Lucretius is De rerum natura c. munkájában (I. 684–709). • A Biblia teremtéstörténetében szintén őseredő: „Isten lelke lebegett a vizek fölött” (Ter 1,2), majd Isten kettéválasztja a kezdeti víztömeget: a felső részből lesz az égbolt, az alsóból pedig a tenger (Ter 1,6–10). A víz itt nem teremtő erő, nincs mágikus megtisztító hatalma; csak Isten, az alkotó tisztíthat meg, eszközével, a hatalmában álló vízzel. A bűnöket az özönvízzel mossa el (Ter 7,17–24). Hasonlóképpen pusztítja el a kiválasztott népet üldöző egyiptomiakat a zsidók után bezáruló Vöröstenger (Kiv 14,21–27). Az Ószövetség gyakran említ gyógyulást biztosító forrásokat, ilyen a paradicsomi négy folyó forrása (amelyeket a



keresztények a négy evangélium tipológiai előképének tartanak), amelyekből az aqua vitae, az élet vize fakad (Ter 2,10–14). Az élet vizének kútja a Paradicsom-ábrázolások jellegzetes eleme (pl. Jan de Limbourg és testvérei: Bűnbeesés és kiűzetés a Paradicsomból, miniatúra Berry herceg hóráskönyvéből, 1415–1416, Chantilly, Musée Condé). rMózes abból a sziklából fakaszt vizet, amelyen az Úr áll: ezzel bizonyítja be, hogy nem hagyta el, hanem életben tartja népét (Kiv 17,6).
Éva teremtése – Krisztusnak megnyitják oldalsebét – Mózes vizet fakaszt a sziklából (Biblia Pauperum, 1330 k., Bp., Szépm. Múz.).
A tiszta víz az erkölcsösség (Péld 5,15–18). Az ószövetségi prófétáknál Jahve „az élő vizek forrása” (Jer 17,13). A „Tóra” szó jelentése – amely Mózes öt könyvét jelöli – a ’bölcsesség folyama’. Ebből kell meríteni Izajás próféta szerint (Iz 12,3; 44,3), erre hív föl minden szomjúhozó lelket (Iz 55,1), és olyan új kort hirdet, amelyben a víz, Isten, elárasztja a szomjazó földet. A pusztai vándorlás során Jahve a maszkulin égistenségek jellegzetes alakjában, eső, ill. manna formájában nyilvánul meg (Kiv 16,4). • A keresztények víz-értelmezése számos ponton megegyezik a zsidókéval. Mt 3,11–17 szerint Jézus Keresztelő Szt. János keresztelési szertartásának vetette alá magát (Verocchio és Leonardo: Jézus megkeresztelése, 14701475, Firenze, Uffizi). A keresztelés a megújhodással kapcsolatos; a rituális fürdő szerepét is betölti. A szomjúhozók Jézushoz sietnek, mert ő a kút, az élet forrása (Jn 7,37–38), és a vízből részesedve újjászületnek (Lk 3,21–22). János evangélistánál így fogalmazódik meg az újjászületés lehetősége és szükségessége: „Aki nem vízből és (Szent)lélekből születik, az nem megy



be az Isten országába” (Jn 3,5). A keresztelési szertartásban játszott szimbolikus szerepét így összegzi Tertullianus: „[a víz] az isteni lélek első székhelye, aki ezt minden más elemmel szemben előnyben részesíti... [...] Elsőként a víz hozott létre eleven lényt, így ne csodálkozzunk rajta, hogy később a víz a keresztségben életet képes adni” (A keresztségről, III).
Keresztelés (a Legenda Aurea 1481-es kiadásának illusztrációja).
A víz és a rbor együtt az emberi és isteni természet egyesülésére utal, ezért kevernek a miseborba vizet. Az egyházatyák a vizet a bölcsesség forrásaként értelmezték. A vízszentelés ünnepe a vízkereszt (január 6.). • A muszlimoknál is a halál és az újjászületés helye. A kegyelem, a megtisztulás és az élet kifejezőjének tartják. Az eső vagy a forrás isteni kinyilatkoztatás. Az iszlámban fontos szerepet játszik a kultikus tisztálkodás: a hívőnek arcát, kezét és lábát meg kell mosnia, mielőtt a mecsetbe, Allah színe elé lép. • A néphagyományban a karácsony vagy újév reggelén a friss folyó- vagy kútvízben, az ún. aranyvízben való mosdással az egészséget és a szerencsét kívánták biztosítani. • Az alkímiában háromféle vizet különböztetnek meg: a hímnemű sperma-vizet, a nőnemű szülő és tápláló vizet, valamint az randrogün vizet, az égő vizet, az aqua ignificatát, amelyben az ellentétes nemek kiegyenlítődnek. A mare philosophorum az alkimisták rejtélyes őseleme, a szellemi víz. A Hermész Triszmegisztosznak tulajdonított apokrif irat, a Poimandrész szerint férfi alapelv: „Nőies volt a föld, a víz meg a nemző.” • A művészetekben



gyakran a lélek megtestesítője, pl. Goethénél: „Az emberi lélek tükre a víz” (A szellemek éneke a vizek fölött). Az élet vize szerepel Petőfi János vitézében: a halott Iluska feltámad, mihelyt a poraiból eredő rózsa a tündérek tavába hull. Arnold Böcklin Holtak szigete c. festményén az ősi, mitikus képzetekhez hasonlóan a túlvilág elhatárolója (1880, Lipcse, Museum der Bildenden Künste). • Freud óta a tudattalan szimbóluma; az ősi ösztönvilág és az anyaméh képzetköréhez kapcsolódik. • József Attilánál az anyaméhbeli állapotra (magzatvízre) emlékeztet a „locska őselem” (Zöld napsütés hintált). Weöres Sándor A víz alatti város c.
versében az elsüllyedő civilizációról ír (rAtlantisz). Hamvas Béla a víz ősi jelentéseit összegzi (Scientia Sacra). [R. G.]
víziló: Az egyiptomi hitvilágban Taurt istennő megjelenési formája; a védelem, a termékenység, a szülés és az anyaság jelképe.
Taurt istennő és Szobek krokodilisten (falfestményrészlet, I. Szeti sírja, Théba, XIX. dinasztia).
Ugyanakkor rSzéth isten attribútuma, akit vörös színű víziló alakjában ábrázoltak. Ebben az értelemben negatív értékek, a veszély, a formátlanság, az ellenséges erő kapcsolódtak hozzá. Plutarkhosz a szemérmetlenség jelképeként említi (Iszisz és Oszirisz, 32). • Az ótestamentumi Behemótot olykor az elefánttal, többnyire azonban a vízilóval azonosítják. A robusztus állat, mint a „teremtés remeke”, Isten teremtő hatalmának kifejezője (Jób 40,15–24). A rLeviatán, a tengeri szörnyállat szárazföldi megfelelője és ellenfele. William Blake is így jelenítette meg Jób könyvét illusztráló művén (Behemót és Leviatán, 1825, London, British Museum), amelyen a Földet jelképező, kettéosztott kör felső felén a szárazföldi Behemót, a víziló



áll, alsó felén a Leviatán, a tengeri sárkány. Az egyes földrészeket jellegzetes állataikkal megjelenítő műveken a víziló Afrika attribútuma. rállat/állatok [Ú. E.]
Vízöntő csillagkép: Az európai asztrológiában a tizenegyedik állatövi jegy, időszaka: január 21–február 18. Jele: .
Vízöntő csillagkép (illusztráció Giovanni Battista della Porta Della Celeste Fisonomia c. könyvéhez, Padova, 1623).
• Az egyiptomiak a Nílus forrásvidékének istenét tisztelték e csillagképben, a görög-római hagyomány pedig Ganümédésszel, az olümposzi istenek pohárnokával azonosította (rGanümédész). A rSzaturnusz bolygó és az rUránusz bolygó uralma alatt álló jegy. A négy elem közül a levegőhöz rendelték. Az értelmi és szellemi régió jelképe, a hagyomány a szívósság, a merészség, az irrealizmus és a kötetlenség tulajdonságait társítja a Vízöntőhöz. A zodiákus ember ábrázolásain az alsó lábszáron helyezkedik el. • Az 1960-as években indult New Age mozgalom az új világkorszak, a Vízöntő-kor eszméivel, a spirituális megújulással azonosul. Hamvas Béla Titkos jegyzőkönyv c. írásának kezdetén utal az ókorban ismert hét bolygónak, az ún. ősbolygóknak a Vízöntő jegyében való találkozásával, stelliumba kerülésével (1962. február 4.) kezdődő világkorszakra: „A Vízöntő az állatkörnek az a jegye, melyben világtengelyünk jelenleg áll.” rállatöv [Ú. E.]



vonalzó: A rhét szabad művészet ábrázolásain a Geometria attribútuma.
Hans Sebald Beham: Geometria (A hét szabad művészet c. rézmetszetsorozatból, XVI. sz., Bp., Szépm. Múz.).
• A szabadkőműves szimbolikában a háromszögű vonalzó a Föld, míg a rkörző az Ég. Az ábrázolásokon e két jel között látható a csillag mint az isteni világosságban részesülő ember, a beavatott lélek; ez a motívum Kazinczy Ferenc szabadkőműves vállszalagján is szerepel (Sátoraljaújhely, Kazinczy Múzeum). [Ú. E.]
völgy: Az élet és a termékenység jelképe; a maszkulin rhegy kiegészítő eleme. • Kínában a völgy a jin, az árnyékos, a homályos állapot és a mélység; a jang a hegy, a napos állapot és a magasság (rjin és jang). A Tao Te king ekképpen utal a rtao jin jellegére: „Csodálatos asszonynak hívják: / ő a völgy örök szelleme” (6). Ahogy a fentről üres és nyitott völgy az égi befolyások, hatások befogadója, továbbítója, a bölcsnek és az uralkodónak is ezt a passzív (vu-vei ’nem cselekvés’) elvet kell követnie. • Egyiptomban a thébai Királyok völgyét – szirtfalaival és omladékaival – az univerzális harmónia jelképének tekintették, amely remeg, de nem mozdul. A sírokkal teli völgy a halhatatlanság felé vezető királyi út. • Jahve útja is völgyön át vezet (Iz 40,3–5). A frigyláda Mózesnek először a hegyen, később a völgyben nyilatkozott meg. A völgy, ahol a föld és az ég vize találkozik, a prófétai látomások színhelye (Iz 22,1–5), a termékeny átváltozások megtestesítője: gazdag termést ad, s az emberi lélek Isten kegyelméhez kerül közel (Én 2,1). Az a hely, ahol Jahve kinyilatkoztatja dicsőségét; itt



lesz az idők végén az országa (Iz 41,18; Zak 14,4–5). A Gyehenna, azaz a Hinnóm-völgy Jeruzsálem közelében pogány áldozati kultusz helye volt (2Krón 28,3; 33,6). A zsidó apokaliptikus iratok a Pokol kapujának nevezték ezt a helyet, így ez a völgy az evangéliumokban az ralvilág/Pokol (Károli Gáspár bibliafordításában: „méltó a gyehenna tüzére” Mt 5,22). A „földi siralomvölgy” kifejezés az evilági életet, a megváltatlanságot jelzi, az örök élettel szemben. A völgy az emberi gőg melegágya is: „Mit dicsekszel völgyeddel, te gondtalan biztonságban élő lány?” (Jer 49,4). • Az irodalomtörténetben is előfordul szimbolikus értelemben. Dante túlvilági útjának kezdetén a bűnökben való tévelygést jelzi, amelyből az Erény hegye felé vezet az igaz ember útja (Ist. Színj., Pokol, I. 13–16). Csokonai a középkori keresztény hagyomány értelmében említi: „halandóság tövises vőlgyében” (Halotti versek, VI). Lamartine-nél a völgy „menedék, ahol a halált várhatom” (A völgy). Rimbaud A völgy alvója c. versében a sír. József Attila Mióta elmentél c. versében a megérkezés, a megnyugvás, a szeretett nő öle: „Ó, azt hittem már, lágy völgyben vagyok, / két melled óv meg észak s dél felől.” [P. I.]
vörös: rpiros/vörös
Vulcanus: rHéphaisztosz/Vulcanus
vulkán: A földkéreg hasadékán át felszínre törő izzó lávából a megszilárdulás során kialakuló domborzati forma. A hegyhez hasonlóan szoros kapcsolatban áll az isteni világgal; a kitörő vulkán az istenek dühe, a büntetésként küldött pusztítás (rhegy). A természet nyers erőinek kifejezője, az élet tüze, amely nemcsak rombol, épít is: ebben a vonatkozásban a termékenységet jelöli. Az ellentétek találkozása: az égő, majd a dermedt anyag alkotója. A kitöréssel a levegő tűzzé válik, a rtűz vízzé, a víz kővé. • A görög-római mitológiában rHéphaisztosz/Vulcanus, a sánta kovácsisten műhelye a vulkán, ahol a nyers anyag csodás művészi alkotássá nemesül. Vergiliusnál Vulcania tűzhányókkal teli szigetének kovácsműhelyében készülnek Jupiter villámai, Mars és Minerva fegyverei (Aen., VIII). • Ady Endre Vízió a lápon c. versében a pusztulás általi megtisztulás: „Talán vulkán-hegyekre lépek [...] A bűntengert szabadítom föl.” Vulkánok és szivek c. versében az ember fájdalmának és tehetetlen dühének kifejezője:



„De vulkánok s szivek lenti dühére / Az ostromolt Ég csak mosolyog.” [K. J.]
vulva: Női nemi szerv. Feminin, befogadó, passzív alapelem, a maszkulin, aktív princípium, a rfallosz párja. Minden utalhat rá, ami üreges, befogadó vagy konkáv (pl. rkagyló, redény, rbokor, rrózsa, rdoboz/szelence, rbarlang, rvirág). A szexuális szimbolikában a rszáj és a szülő anyaöl összekapcsolásakor a vulvát eufemisztikusan szájnak nevezik. • Az antikvitásban rBaubó ábrázolásain jelenik meg a hangsúlyos nemi jegy; általában deréktól fejben végződő nőalakként jelenítették meg. • A hinduizmusban a joni (’női nemiszerv’, ’forrás’) a saktinak, a teremtő energiának, az aktív női princípiumnak a szimbóluma (ranyaistennő). A lingával, a maszkulin teremtő alapelvvel együtt tisztelik. Ez Sívának és feleségének, Párvatinak egyesülését, magát a teremtést jelképezi (Mahábhárata, XIII. 14,33). Többféle stilizált ábrázolása létezik, pl. a rlótusz, az U vagy rmandula alak, a Sri jantrában lefelé csúcsosodó rháromszög (rjantra). A lingát kőoszlopként ábrázolják, amely a joniból mint alapzatból magasodik, emelkedik ki. • A magyar folklórban gyakori megjelenítője a stilizált rtulipán, amely termékenységi és apotropaikus jelentést hordoz. • Freud Bevezetés a pszichoanalízisbe c. művében ismerteti az álom-szimbolikában megjelenő vulva-jelképeket. AJelkép az álomban c. fejezetben a genitális szimbólumok eredeti, apotropaikus jelentését is taglalja.• Gaál István Gluck operájából Orfeo ed Euridice címmel rendezett filmjében az alvilágba való alászállás az anyaméhbe való visszatérés: az alvilág, az őstojás alakú méh bejárata vulva-alakká nyílik szét, utat nyitva Orpheusznak (rtojás). [P. I.]
W
Wotan: rÓdin/Wotan
Y
Yggdraszill: rfa, rkőrisfa
Ymir: rkozmikus ember
Z



zarándok/zarándoklat: A zarándoklat egy kitűzött szent cél érdekében megtett út. • A buddhizmus hívei a szent könyvekhez vagy a szent helyekre indultak zarándokútra; Kínában ez a kirándulás a Tan szent ünnepeinek része a Tang-kor (VII–X. sz.) óta. • Az Ószövetség törvénye szerint minden zsidó férfinak évente háromszor meg kellett jelennie Jeruzsálemben az Úr színe előtt (a kovásztalan kenyér és a hetek ünnepén, valamint a sátorosünnepek idején) (MTörv 16,16–17). A diaszpórában élő zsidóknak életükben legalább egyszer el kellett zarándokolniuk Jeruzsálembe. • A latin peregrinus szó eredeti jelentése: ’olyan idegen, aki elhagyta hazáját’. A középkori Európában a szó jelentése némiképp megváltozott; a peregrinatio önként vállalt száműzetést, vallásos, aszketikus gyakorlatot jelölt, amely során a zarándok megpróbálta biztosítani helyét a túlvilágon. A zarándoklat lehetett vezeklés, amelynek célja az elkövetett bűnöktől való megszabadulás volt. Sokan indultak el lelki megtisztulást vagy csodálatos gyógyulást remélve. A zarándoklat hódolat az előtt, akinek ereklyéihez a zarándok ellátogat (a középkor leghíresebb zarándokhelyei a Szentföld, rRóma és Santiago de Compostela voltak). A XI–XII. sz.-ra alakult ki a zarándokok jellegzetes viselete: felhajtott szélű, nagy karimájú rsapka/kalap, vállra vetett rköpeny/palást (pelerin fr. ’zarándok’), kulacs, tarisznya, rbot, zarándokjelvény (gyakran rkagyló formájú a compostelai jelvények nyomán). A képzőművészetben a zarándokok védőszentjét, id. Szt. Jakabot és a pestistől oltalmazó Szt. Rókust ilyen öltözetben ábrázolják (pl. P. J. Straub: Szt. Rókus figurája az egervári templom főoltáráról, 17551760 k., Bp., MNG).



Id. Szent Jakab (1508–1515, Lőcse, a Szt. Jakab-templom főoltára).
A zarándoklat spirituális értelemben egyesülés Krisztussal, az Egyházzal: „Zarándokút az ég felé / Krisztusnak nyomdoka” (Alexandriai Szt. Kelemen Himnusza Krisztushoz). Eszkatologikus értelemben az Utolsó ítélet utáni mennyei Jeruzsálembe, az igazi otthonba való visszatérés (rmennyei Jeruzsálem). A középkor folyamán a tényleges utazást a lélekben megtett utazás váltotta föl. Azok, akik anyagi vagy egyéb okokból nem indulhattak útnak, a legközelebbi katedrálishoz látogattak el, hogy annak rlabirintus mintájú padlózatán szimbolikusan tegyék meg az utat a mennyei városba: a zarándok az adeptust személyesítette meg, a zarándoklat pedig a beavatás aktusát jelezte. • A reformáció idején a búcsúcédulák, azaz a bűnbocsánat kiárusításának bírálata a zarándoklatok iránti érdeklődést is visszaszorította. A tridenti zsinat határozatai nyomán ez a kultuszforma a barokk kori búcsújárásokban elevenedik fel ismét, és a népi vallásosságra lesz különösen jellemző. Úticélul a távoli országok zarándokközpontjai helyett inkább a közelebbi kegyhelyeket választják. • Balassinál a zarándok képe a hazájából elűzött, vezeklő bujdosó alakjával azonosul: „Egy szegény szarándok, régi barátotok / éneklette ezt néktek [...] Világ határira való bujdosásra / keservesen indulván / Édes hazájából, jóakaróitól / siralmasan búcsúzván” – (Colloquium octo viatorum et deae Echo vocatae). John
Bunyan A zarándok útja c. allegorikus regénye a Pusztulás városából az Égi városba tartó Keresztény (Christian) lelki megtisztulását írja le. • Az iszlám kötelező lelki gyakorlatként írja elő minden igazhitű muszlimnak, hogy életében legalább egyszer elzarándokoljon Mekkába, a Kába-szentélyhez, amely a muszlim világ központja (Korán, 2. szúra, 196–197) (rközéppont). A hívő zarándoklata a Szentség előtti tiszteletadás és megtisztulás. • Az európai okkultista-mágikus hagyomány egyik alapművében, Johann Valentin Andreae Chymische Hochzeit Christiani Rosenkrantz c.
allegorikus regényében a kutató léleknek a zarándoklat során történő megtisztulása jelenik meg, amely az alkímiai folyamat transzmutációival feleltethető meg. Hamvas Béla a „vándorló”-t (zarándokot) jellemezve a következőket írja: „...már nem tévelygő, hanem vándorló, zarándok, aki útban van az Égi Ember felé” (Scientia Sacra). rút/utazás [V. E.]
Zarathusztra/Zoroaszter: Iráni vallásalapító, a zoroasztrizmus prófétája, aki a jó istenség, rAhura Mazda és a gonoszság Ahrimán (rAhrimán/



Ármány) vezette erőinek végső küzdelmét, a pozitív erők győzelmét hirdette. Ahura Mazda követeként az Igazság földi érvényesítését tűzte ki hívei céljául. Mivel a Jó győzelmét hivatott elősegíteni a földön, a hagyomány szerint testet öltésétől kezdődően az igazság földöntúli fénye övezte alakját (rdicsfény/glória). Neki tulajdonítják a zoroasztriánus szent irat, az Aveszta legjelentősebb részeinek szerzőségét. Remeteként élt, majd harmincéves korában kinyilatkoztatásban részesült: nyolc látomásban megjelent előtte az Isten és a Jó Gondolat. Ezután vált az égi igazság közvetítőjévé. Követői számára ő a legtökéletesebb ember, a Jó és a Rossz kozmikus harcában a Gonosz elpusztításáért leghatékonyabban küzdő tanító, Ahura Mazda kiválasztottja. Iránban kultúrhéroszként is tisztelték, eszerint ő vezette be a nomadizálás helyett a letelepedett állattartást. • A görögök számára Zoroaszter (ez nevének görög változata) a keleti mágusok, papok archetípusa; ő a „perzsa bölcs”, akinek jövendöléseket és bölcs mondásokat tartalmazó gyűjteményeket tulajdonítottak. Plutarkhosz említi, hogy a legbölcsebbek közé tartozó „Zoroasztrész, a mágus” képviseli azt a tant, amely szerint a világban két ellentétes princípium, a Jó és a Rossz vetélkedik (Iszisz és Oszirisz, 46). Dión Khrüszosztomosz ismertet egy legendát, amely szerint az igazságot kereső Zoroaszter egy hegyre vonult el, ahonnan az égi tűz által kinyilatkoztatott bölcsességgel megáldva jött le az emberek közé tanait hirdetni (rvillám). • A zoroasztrizmus dualista felfogásának hatása, a Jó és a Rossz antagonisztikus elve meghatározó volt mind a hellenisztikus vallásokra, mind a zsidó és keresztény nézetekre, valamint a gnózisra. Alexandriai Szt. Kelemen rNoé egyik fiával, Hámmal azonosította, s elítélően írt róla mint mágusról. A középkor folyamán ebben a szellemben, istentelen keleti mágusként vagy bölcs asztrológusként tartották számon. • A felvilágosodás kori sötétség és világosság ellentétpár küzdelmének tanára épülő (Schikaneder szövegére írott) Mozart-opera, A varázsfuvola egyik központi figurája Sarastro, azaz Zarathusztra. Ő a bölcsesség templomának főpapja, a közösség tisztelettel övezett vezetője, aki az Éj királynője vezette sötét erő ellenében a Nap, a Fény, a Tudás győzelmének hirdetője és kivívója (rfény/világosság és sötétség). • Nietzsche Im-ígyen szóla Zarathustra c., új evangéliumnak szánt művében a perzsa vallásalapító az író alteregója: „Ime, én a villám hírmondója vagyok [...] és ennek a villámnak neve: emberfölötti ember” (Zarathustra előljáró beszéde, 4). A Jövő prófétája, a Jó és Rossz kategóriáinak elvetője, az élet önmagában való értékének hirdetője. Nietzsche így vall hőséről:



„ama perzsa páratlan történelmi alakja éppen hogy ellentéte az enyémnek. [...] Zarathustra teremtette meg a morált, e végzetes tévedést: következésképpen neki kell elsőként fölismerni tévedését” (Ecce homo, Miért vagyok én sors, 3). A zeneművészetben Richard Strauss Im-ígyen szóla Zarathustra c. szimfonikus költeménye idézi föl Nietzsche nagy hatású művét. Adynál a bölcsességet, az igazságot, az új eszméket eredménytelenül hirdető próféta jelenik meg: „Be megjártad itt, óh, Zaratusztra” (Ének a porban). A századelő magyar képzőművészetében pl. a gödöllői művésztelepen dolgozó Nagy Sándor Zarathusztra c. rézkarcán (1905) jelenik meg. rpróféta/vates/szibülla [Ú. E.]
zászló: Közösségi és harci jelkép, politikai emblémaként több személy vagy csoport összetartozását fejezi ki. • Kínában a zászlók nemcsak a törzsek és a vezérek megkülönböztető jelei voltak, hanem a vezetők kiváló képességeit és erényeit is megtestesítették. A taoizmusban a szellemek, istenségek és elemek segítségül hívását, valamint az általuk nyújtott védelmet jelzik. A zászló színeinek különös jelentősége volt (a kínai uralkodók jelvénye eredetileg a rsárga zászló volt, később vörös nappal és sárkánnyal díszítették). A mongol uralkodó, Dzsingisz kán fehér alapon fekete holdat ábrázoló zászlókkal indult harcba. • Indiában a szél lobogtatta zászló Váju, az égbolt és a levegő urának attribútuma, így a zászló a mozgás és a lélegzés képzetköréhez kapcsolódik (rlehelet/lélegzet). A homlokzatra, tetőre, sátorra kitűzött zászló figyelemfelkeltő szerepű, a megbékélés (fehér), a hatalomátvétel (vörös) és a gyász (fekete) kifejezője. • Az antikvitás korában a hadijelvények fából és fémlemezekből készültek. A római és bizánci császárok hatalmi jelvénye a labarum, a hosszú nyélen, keresztrúdon függő zászló volt, amelynek csúcsára a római rsas került. • A Bibliában a veszedelem elleni védekezés, valamint a példaadás szimbóluma (Iz 11,10). A keresztény ikonográfiában a vörös kereszttel díszített hosszú, lobogó fehér zászló Nagy Konstantin idejéből ered, aki a hagyomány szerint a rkereszt jelét hordozó lobogó erejével győzött 312-ben a Róma melletti Milvius-hídnál. Legendája szerint egy álombéli kereszt-látomás nyomán Krisztus monogramját (XP; rbetű/írásjel) tétette a sas helyére. A Feltámadás-ábrázolásokon a rsír mellett vagy a Pokol tornácán megjelenített Krisztus kezében a zászló a halál feletti diadalra utal (Piero della Francesca: Krisztus feltámadása, 1463–1465, Sansepolcro, Pinacoteca



Comunale; El Greco: Krisztus feltámadása, 1605–1610, Madrid, Prado, M. S. mester: Feltámadás-tábla, 1506, Esztergom, Ker. Múz.;
Kolozsvári Tamás: Feltámadás-tábla a garamszentbenedeki oltárról (1427, Esztergom, Ker. Múz.).
A zászlóval ábrázolt rszarvas a kereszténységre megtért, hívő lélek, a rbárány/juh pedig Krisztusnak a halál felett aratott győzelmét jelképezi. A zászló győzelmi lobogóként elsősorban a keresztény szentek, katonák és uralkodók jelképe; pl. sárkányölő Szt. György (pl. a Kolozsvári testvérek szobra, 1373, Prága) és Kapisztrán Szt. János attribútuma, és jelöli Szt. Flóriánt, valamint a Krisztus Egyházát megjelenítő Eklézsia figuráját. Párja általában a zsidóságot jelképező Zsinagóga, aki törött nyelű lándzsát tart a kezében (pl. Misztikus megváltás-allegória, XV. sz. eleje, a zsegrai templom falképe) (rEklézsia és Zsinagóga). A mártíromság jeleként szerepel több női szent (pl. Szt. Regina és Szt. Orsolya) alakja mellett. A teológiai erények allegorikus ábrázolásán a Remény attribútuma. • A romantika kori forradalomeszme legismertebb festészeti ábrázolása Delacroix A Szabadság vezeti a népet c. képe, amelynek központi figurája a zászlót tartó nőalak (1830, Párizs, Louvre). • A magyar hagyományban a hős Dugovics Titusz történetében jelenik meg a zászló mint az ország szimbóluma.



Wagner Sándor: Dugovics Titusz (1859, Bp., MNG).
Petőfi költészetében elsősorban győzelmi lobogó; a szabadság, a forradalmi lelkesedés és lendület szimbóluma: „Csak emeld föl, csak mozdítsd meg zászlód, / S lesz sereged ezer s ezernyi” (A szabadsághoz). Az elhagyott zászló c. versében „szent jel”, eszményeinek, hitének foglalata. Kosztolányinál az eszmék, a lelkesedés megtestesítője: „Csak bot és vászon, / de nem bot és vászon, / hanem zászló [...] s hirdet valamit / rajongva” (Zászló). Vas Istvánnál a történelmi múlt és példaadás, a hazaszeretet és a hagyomány őrzésének (rcímer) jelentései kapcsolódnak a zászlóhoz: „Te minden szín és minden keverék, [...] Tettek, hódítások és mesék, [...] Mintás jelbeszéd” (Zászlók). [A. D.]
zene: A kozmikus harmónia, a teremtő lélek szimbóluma. Minden emberi kultúrában a szakrális szertartások kísérője, gonosz szellemek elűzője; közvetítő az égi és földi világ között. Az emberi lelkiállapot kifejezője és befolyásolója. Számos legenda létezik a zene varázshatalmáról (pl. Vejnemöjnen története: Kalevala, 41). A szent zenétől elkülönül a profán zene, a világi örömök, a hedonizmus, a testiség kifejezője, amelynek elismerése vagy elítélése az adott kor erkölcsi elveitől függ. Már az ősember tárgyi emlékei között találhatók zeneszerszámok (pl. az aurignaci kultúra egyik lelete a kb. 30 000 éve készült csontfurulya). • Az ókori közel-keleti kultúrákban a vallási szertartások és a szórakozás fontos eleme. A sumer templomi szertartásokban is szerepet játszott, pl. a Gudea enszi építtette templom, „az Eninnu udvarát öröm töltse be, / dobok döndüljenek s üstdobok, / édes hangú hárfák zengjenek” (Ningirszu isten házának építési



éneke, hárfára, B. 15:18–20). • Az egyiptomi rituális szertartásokon (jellegzetes hangszerek: sistrum, csattogtató) a transzcendens szféra, míg a lakomákon és ünnepségeken (fuvolák, hárfa, dob) az életöröm kifejezői (pl. a muzsikusnőket, táncosnőket ábrázoló falfestmények, Théba, Zeser-kaSonte sírja, XVIII. dinasztia). • A sámánszertartásokon az ének és a ritmikus dobolás a sámán révületét, szellemvilágba emelkedését hivatott elősegíteni (rdob, rsámán/táltos). • Kínában, ahonnan az első ismert zeneelméleti írások származnak (Kr. e. 1. ée.), a zenét jelölő első írásjelnek ’öröm’ jelentése is ismert volt: „Így a zene gyakorlása tisztává teszi vágyunkat, [...] átalakul erkölcsünk, megváltozik szokásunk, s az égalattiban mindenkinek nyugalom, szépség, jóság és boldogság lesz osztályrésze. Ezért mondhatjuk, hogy a zene: öröm” (Hszünce, XX). A kanonizált, helyes mérték szerint komponált zene, mint a kozmikus harmónia kifejezője, a konfucianizmus tanaiban is szerepel: „...ezáltal jön létre harmónia a szellemek és az emberek között is” (Su king [Írások könyve], Első könyv II. 24); „A zene: ég és föld harmóniája” (Li ki [Szertartások feljegyzései], 17. Feljegyzések a zenéről). Fennmaradtak a zene csodálatos (természeti erőket is befolyásoló) erejéről szóló taoista legendák (Lie-ce, V. 11). A kínai pentaton skála négy hangját az évszakokkal, az ötödiket, ill. együtthangzásukat a természet harmóniájával feleltették meg (röt). • A görög mítoszok szerint a zene rendkívüli hatalmát isteni eredete indokolja: a rHelikón hegyén élő rMúzsák feladata az isteni világrend dicsőítése: „...szépséges hang száll körülöttük, / zengik az aigisztartó Zeuszt [...] s mind az örökké élő isten szent születését” (Hésziod. Theog., 10–21). Az első zeneszerszámot (a kitharát) Hermész készítette, s ajándékozta Apollónnak, aki a művészetek legfőbb pártfogója (rlíra/lant). A zene varázserejét ez a mítosz is hangsúlyozza: „Mily művészet, mily dal ez, orvossága a szörnyű / gondnak, míly játék? Három van benne valóban / választásra: derű, szerelem meg a jóizű álom” (Homéroszi III., Hermész-himnusz, 447–449). Apollón zenéje magasabb rendű Pán sípolásánál és Marszüász fuvolajátékánál (rfuvola/furulya/síp). A zene a vallási szertartások („Hálából lant és síp zengé szent dalainkat” Theognisz: Ima) és a mulatozások („víg lakomán, / lágy, búgó hangú fuvolák mellett a szerelmes / ifjak csak rólad zengik a szépszavu dal / díszes strófáit” – Theognisz: Szárnyakat adtam...) fontos eleme, az emberi érzelmek leghűbb kifejezője. A mítoszokban varázshatalma is megjelenik, pl. rAmphión (Apollod. Mit., III. 5,5), rArión (Hérodotosz I. 23–24), az



alvilági hatalmakat elbűvölő rOrpheusz (Ovid. Met., X. 40–47), valamint a rszirének történetében (Hom. Od., XII. 192). A görög bölcselők kozmológiai tanaiban a zene a kozmosz törvényszerűségeinek jelképe (rkáosz és kozmosz). A püthagoreus hagyomány szerint a zenei skála rhét hangja az akkor ismert hét bolygónak felel meg, s a kozmosz vélt középpontja, a Föld körül forgó égitestek törvényszerű mozgását a zenei harmónia fejezi ki. A legenda szerint Püthagorasz egy felzaklató zenétől tomboló részeg ifjút nyugtató hatású zenével csillapított le (Iamblikhosz: Püthagorasz élete, 112). A zene emberi jellemet formáló hatását Platón is hangsúlyozza: „...a ritmus és a dallam hatolnak be legjobban a lélek belsejébe, azt hatalmas erővel megragadják...” (Állam, III. 401e), ezért csak a hősiességet és józanságot sugárzó zenét engedélyezné eszményi államában (Állam, III. 411a). Viszont a fuvolát és a sokhúrú, több hangnemben játszó hangszereket kitiltaná, mivel az azokkal játszott „édes, lágy, bánatos dallamok” (Állam, III. 411a) puhánnyá teszik a lelket. Platón is Apollón (azaz a kithara-játékkal jelképezett tudatos, isteni mérték alapján szóló muzsika) magasabbrendűségét hirdeti Marszüász (a fuvolajáték, azaz az ösztönös zene) felett (Állam, III. 399e). Platón szerint „...a zene ugyanis a harmóniára és ritmusra irányuló szerelmes vágyak tudománya” (A lakoma, 187), amely minden máshoz hasonlóan magán viseli a két – az Urania szülte égi és a Polühümnia szülte földi – Erósz különbözőségét (rErósz/Amor/Cupido). Míg az égi Erósz által ihletett zene a fennkölt vágyak, addig a földi Erósz inspirálta zene a közönséges érzelmek, a féktelenség kifejezője. Platón a püthagoreus tanok nyomán a zenei összhangzattan, a csillagászat és a rszámok tudományának összefüggéseit vallja (Állam, VII. 530d). Az égi szférák zenéjének tanát is leírja az Ananké orsója – a világegyetem szerkezete – kapcsán (rorsó). „Mindegyik körön fenn egy-egy szirén ül, aki a körrel együtt körben forog, s közben mindig egy és ugyanazt a hangot hallatja; a nyolc hang aztán egy összhangban zeng össze” (Állam, X. 617b). • Az ókori Rómában a szertartások (kultikus felvonulásokat kísérő, figyelemfelkeltő zenék, pl. Megalesia: Ovid. Fasti, IV. 181–184) mellett fontos szerepet játszott a vidám ünnepségeken is (pl. Floralia: Fasti, V. 331–378; kis Quinquatrus, a zenészek álarcos felvonulása: Fasti, VI. 651–692). Horatius lelki vigaszként említi: „megvígasztal a bajban a bor meg az ének” (13. epodos). A szférák zenéjéről szóló tant a rómaiak is átvették. Cicero a bolygók pályáinak súrlódásából eredezteti a kozmikus összhangzást (De respublica, VI., Scipio



álma). Id. Plinius ismerteti és egyben el is veti az égitestek törvényszerű mozgásának zenei harmóniáját valló tant (Nat. hist., II. 22). • A Bibliában mind a kultikus zene („Dicsérjétek trombitaszóval, dicsérjétek citerával és hárfával!” Záró dicsőítés, Zsolt 150,3; a Jelenések könyvében a mennyei istentiszteleten a huszonnégy vén hárfajátéka dicsőíti a Bárányt: 5,8–9), mind a profán zene (Iz 16,10; Jer 33,11) szerepel. A megnyugvást, megbékélést árasztó muzsika erejét Dávid hárfajátéka bizonyítja: „Dávid fogta a hárfát és játszott. Ilyenkor Saul megnyugodott, jobban lett és a gonosz lélek odébbállt” (1Sám 16,23). A zene ihlető szerepe Elizeus próféta történetében jelenik meg: „...kerítsetek nekem egy hárfást! S történt, hogy amint a hárfás megpendítette a húrokat, az Úr keze megérintette, és így szólt...” (2Kir 3,15). • Az antik tudományos eredmények egy részét a középkori művelődés számára átörökítő Boethius zenei tárgyú műveiben a platonikus eszményeket közvetíti: „a világlélek kapcsolatos a zenei összhanggal (musica convenientia) [...] lelkünk és testünk felépítése teljes egészében a zenei harmónia szerint (musica coaptatione) kapcsolódik össze” (A zenéről, I, 1). Szt. Ágoston így ír a zene szerepéről: „Mégiscsak odahajlok inkább [...], hogy az ének szokását az Egyházban helyeseljem. Hiszen a fül gyönyörűségével a lélek is jámborabb érzelmekre serken” (Vallomások, X. 33, A hallás élvezetéről). A világ törvényszerűségeit
szimbolizáló zene Cassiodorusnál is szerepel: „Az ég és a föld, s mindaz, ami ott mennyei parancsra történik, nem lehet meg a zene tudománya nélkül. Pythagoras is tanúbizonyságot tesz amellett, hogy világunk a zene révén alakult ki és csak a zene révén kormányozható” (A szabad
művészetekről és tudományokról, V., A zenéről). A keresztény középkorban a Musica a rhét szabad művészeten belül az Aritmetika, a Geometria és az Asztronómia mellett a quadriviumba tartozott. • A püthagoreus hagyomány nyomán a gnosztikus tanokban a zenei skála hét hangja a Föld körül koncentrikus körökben mozgó planéták és az angyali szféra harmóniájának kifejezője (rcsillag/bolygó). Boethius (A zenéről, I, 2) nyomán Marsilio Ficino De vita triplici c. művében a zene három hierarchikus szintjét különbözteti meg. A musica mundana az ember számára nem hallható, legmagasabb rendű kozmikus zene; a musica humana a szférák zenéjének visszaidézése az emberi lélekben; a musica instrumentalis pedig az ember alkotta zene.



Musica mundana, musica humana, musica instrumentalis (1300 k., francia kézirat illusztrációja, Barenreiter Bildarchiv).
Robert Fludd Monochordum c. művében a teremtés művét orgonajátékhoz hasonlítja, s a kozmikus zene tanát is kifejti Mindkét kozmosz c. művének III. fejezetében, amelynek címe: A világ lényegét kifejező zenéről.
Gafurio (Franchino Gafori) Practica Musicae c. művének címlapján Apollón, a Múzsák, a planéták és a zenei hangnemek ábrázolása jelenik



meg (Milánó, 1496).
A zenei harmóniák alapján szerveződő univerzum képzete Kepler munkásságában is megjelent. A korabeli neoplatonizmussal és a püthagoreanizmus újjáéledésével összhangban úgy vélekedett, hogy a bolygómozgások törvényei és a zenei összhangzatok egyaránt az egyetemes Rend archetípusai: „Az égi mozgások összessége nem egyéb, mint különböző hangokból álló szüntelen dal” (Kepler: Harmonicae Mundi, V. 7 [1619]). • A keresztény szemlélet szerint a világi és az egyházi zene élesen elkülönül egymástól: míg a „népi zenének nevezett fajtába tartozó zenei formák vagy fajok arra valók, hogy általuk enyhüljön az emberek velük született rossz sorsa”, addig az egyházi zene feladata Isten dicsőítése (Johannes de Grocheo: A zenéről). A liturgikus zene, az ars perfectissima (Johannes Trinctoris: Terminorum musicae diffinitorium) a legtökéletesebb művészet, mivel Isten dicsőségét szolgálja és hirdeti.
Scientia és Usus. Dávid király zenészekkel és táncosokkal (XII. sz.-i reimsi kézirat illusztrációja, Cambridge, St. John’s College).
A különböző hangnemek, hangszínek, zenei allegóriák, mint szimbólumhordozók, meghatározott jelentésben szerepelnek a liturgikus zeneművekben (pl. Josquin des Prés és Willaert műveiben a Szentháromságot a háromszólamú kánon, az Atya–Fiú viszonyt a kétszólamú kánon jelzi; a hét részből álló, hét szólamra írt művek pedig Szűz Máriára utalnak). Jézus születését angyalok kara övezte (Lk 2,13–14), így az Úr dicsőségének hirdetését és a mennyei megnyilatkozásokat zenélő



angyalok ábrázolásával fejezték ki (pl. Hans Memling Utolsó ítélet-oltárán a Mennyország kapuja fölött, amelyen az üdvözültek haladhatnak át, angyalok zenélnek, 1471, Gdansk, Muzeum Pomorskie). A Máriaikonográfiában és a szentek történeteiben a zene a mennyei szférát, az elragadtatottság érzését jelzi (pl. Fra Angelico: Mária megkoronázása, 1438–1450, Firenze, San Marco-kolostor; id. Lucas Cranach: Pihenő Szent Család, 1504, Berlin, Staatliche Museen, Giotto-iskola freskója: Szent Ferenc glóriája, Pistoia, San Francesco al Prato). Raffaello Szent Cecíliaoltárán (1514, Bologna, Pinacoteca Nazionale) az angyali zene magasabbrendűsége fejeződik ki az evilági muzsikálással szemben (rorgona). Luther, aki szembeállította a látványcentrikus katolicizmust a hallásra (nemzeti nyelvű Biblia és prédikáció) hangsúlyt helyező evangélikus liturgiával, a zenét Isten alkotásának tekintette, amely segíti az emberi lelket az igaz út megtalálásában (rfül). • A profán zene az életöröm, a világi gyönyörök jelképe, ezért a Gyönyör (Voluptas) allegorikus ábrázolásain a hangszerek jellegzetes attribútumok (pl. Jan Cornelis Vermeyen köre: A tékozló fiú a kocsmában, XVI. sz. első fele, Bp., Szépm. Múz.; Tintoretto: Zenélő nők, 1582–1584, Drezda, Zwinger). A világi zene a bűnökre is utalt, ezért jelennek meg Bosch A Gyönyörök kertje c. triptychonjának Pokol-tábláján a hangszerek (1503–1504, Madrid, Prado). Az arisztotelészi jellemtípusokat átörökítő középkori hagyomány szerint a szangvinikus jellem a rVénusz bolygó hatása alatt áll; ezt a típust a hívságos világi muzsikával jellemezték. A zenészek eszerint „Vénusz gyermekei” (Francesco Cossa: Venus diadala, 1470, Ferrara, Palazzo Schifanoia). Az ezzel ellentétes, melankolikus jellemet megtestesítő Remete Szt. Antal ikonográfiájában jellegzetes kísértő csoportot alkotnak a zenélő szörnyalakok (Bosch: Szent Antal megkísértése, 1505–1506, Lisszabon, Museu Nacional de Arte Antiga; Marten de Vos: Szent Antal megkísértése, 1591–1594, Antwerpen, Koninklijk Museum voor Schone Kunsten). A zene kifejezte életöröm a halállal is éles ellentétben áll, a halál diadalát ábrázoló késő középkori műveken a zenélő szerelmesek az élet pillanatnyi, mulandó boldogságára utalnak, amelyet eltipor a könyörtelen halál (id. Pieter Brueghel: A halál diadala, 1560–1564, Madrid, Prado). Boccaccio Decameronjának hősei Firenzéből egy vidéki birtokra menekülve a zenét, a táncot, a szórakozást szegezik szembe a pestis, a halál uralmával. Az élet gondtalan élvezésére utalnak a zenélő társaságok, pl. Giorgione Koncert a szabadban (1510–1512, Párizs, Louvre), Tiziano Bacchanália (1519–1520



k., Madrid, Prado) és Watteau A szerelem ünnepe c. festményén (1717, Drezda, Zwinger). Az öt érzéket ábrázoló műveken a Hallás jelképe a zenélés, ill. az erre utaló zeneszerszámok (pl. Rubens: A hallás, 1616–1618, Madrid, Prado). A zene kettős jelentése Goethe Faustjában is megjelenik. A „Hatalmas égi dallamok” a mennyei szféra és a hit kifejezői, viszont a kocsmai mulatozás a bűnre utal: „Bömbölnek szinte kárhozottan, / S nekik az éneklés, szórakozás.” Mozart (Schikaneder szövegkönyvére írt) A varázsfuvola c. operájában a varázshangszerek zenéje segíti a hősöket próbatételeik során: „A zene hatalma révén örvendve vágunk át a halál sötét éjszakáján.” • A klasszicizmus és a romantika korában a zenét olyan univerzális nyelvnek tekintették, amelyet a művész saját élményei kifejezéseként alkot meg. Kierkegaard szerint „...a zene démoni. A zene feltétlen tárgya az erotikus-érzéki zsenialitás” (Mozart Don Juanja). Schopenhauer a zenét a legtökéletesebb, „anyagtalan”, a leggazdagabb metafizikai tartalommal rendelkező művészetnek tekintette, amely magának az akaratnak az ábrázolója (A világ mint akarat és képzet). Nietzsche a dionüszoszi tartalmakat hordozó zene kifejezőerejét az apollóni nyelv fölé helyezi: „...a zenei világszimbolikát a nyelv sosem merítheti ki, hiszen a zene az ős-egy szívében feszülő ősellentmondás és ősfájdalom szimbóluma, olyan szféráé, mely minden jelenség fölött és minden jelenség előtt áll” (A tragédia születése, 6). Lotz Károly az Operaház mennyezeti freskóján 1884ben az olümposzi istenek karát festette meg a Múzsák és a bakkhánsnők kíséretében. A kompozíció tengelyében Apollón és Dionüszosz alakjai láthatók mint a kétfajta (nietzschei eredetű) művészettípus megtestesítői. • Shelley Apolló-himnuszában a zenei összhang Isten és a tökéletesség jelképe. Verlaine Költészettan c. versében a zeneiség programját fogalmazza meg a didaktikus, sémákat használó irodalmiassággal szemben: „Zenét minékünk, muzsikát! / Legyen a vers egy meg nem álló / lélek, mindig új vágyba szálló.” A zene befolyásoló erejét, emberi lélekre gyakorolt hatását számos mű megfogalmazza (Vörösmarty Liszt Ferenczhez c. versében a zene: „szív’ háborgatója”, „bánat’ altatója”; Baudelaire: A zene). Illyés Gyula a lélek legmélyebb érzéseit megfogalmazó zenéről ír: „Mert olyanokat éltünk meg, amire / ma sincs ige. [...] amire ma sincs szó s tán az nem is lehet már, // csak zene, zene, zene –” (Bartók). Yehudi Menuhin szerint a zene maga az emberi önkifejezés: „...a zene elsősorban és legfőképpen rólunk szól, a mi identitásunk” (Az ember zenéje). rcsend, rhangszerek, rtánc [Ú. E.]



Zeusz/Jupiter: Zeusz a görög mitológia főistene; Kronosz (rKronosz/Saturnus) és rRhea fia. Atyja hatalmának megdöntésekor a titánok elleni harc vezéralakja (Hésziod. Theog., 647–735). Az olümposzi világrend megteremtőjeként az égbolt és az egész világ fölötti uralom birtokosa (rOlümposz). Égistenként homéroszi jelzői: „mennydörgő”, „fellegtorlaszoló”. A patriarchális hatalom képviselője, az államiság, a rend, az erkölcs megtestesítője. A mitológia számos istent és héroszt eredeztet Zeusztól; e történetek tanúsága szerint az isten a maszkulin teremtőerő megtestesítője (nővérétől és egyben feleségétől, Hérától született Hébé és Arész; Themisztől a Hórák; a lenyelt Métisztől Pallasz Athéné; Mnémoszünétől a Múzsák; Démétértől Perszephoné; Létótól Apollón és Artemisz; Maiától Hermész; Szemelétől Dionüszosz; Alkménétől Héraklész; Lédától a Dioszkuroszok stb.). Legfőbb attribútumai a rvillám és a rsas. Szerelmi kalandjai során a termékenységi jelentést hordozó rbika (Európé története) és aranyeső (Danaé története) képében is megjelenik (reső). • Aiszkhülosznál a sors kifürkészhetetlen akaratának megtestesítője (Oltalomkeresők), valamint a kíméletlen hatalom képviselője (Leláncolt Prométheusz). A hellenisztikus korban egyetemes, kozmikus hatalomként értelmezték alakját: „Mindenség ura, legfőbb úr a haláltalanok közt, / soknevü Zeusz, ki a Természet törvényein őrködsz / [...] / ó Atya, s add meg a Törvény / ismeretét, mellyel méltányos rendben irányítsz / mindent” (Kleanthész: Himnusz Zeuszhoz).
Az olümpiai Zeusz-templom cellája Pheidiasz szobrával (F. Winter rekonstrukciója).



• Rómában Jupiterrel, az rég, a nappali világosság és a rvihar istenével azonosult. Jupiter számos eltérő funkciója alapján (pl. a föld termékenységének, a termékenyítő esőnek, a fénynek a forrása) több itáliai archaikus istenség szinkretizált alakjának tekinthető, aki a római panteon kialakulásakor vált az istenek királyává, erre utaló jelzői: „Optimus” (’legjobb’), „Maximus” (’legnagyobb’). Hivatalos főistenként az ún. arisztokratikus istenhármas, a capitoliumi triász vezető tagja Juno és Minerva mellett, s rRóma hatalmának, nagyságának jelképe. A győzelem megtestesítője; a diadalmeneteken a győztes hadvezérek Jupiterként jelentek meg, és az isten capitoliumi szobra előtt mutattak be elsőként hálaáldozatot a háborús zsákmányból. A császárkorban a császárok legfőbb patrónusaként tisztelték, az államhatalom megtestesítőjévé vált; capitoliumi templomában zajlottak le az állami élet legfontosabb eseményei. A monoteista tendenciák hatására egyetlen, teremtő és uralkodó istenként a világ lelkeként is tisztelték; alakja sok más istenséggel egybeolvadt. • A világi hatalmat, dicsőséget reprezentáló műveken gyakran megjelenik Jupiter figurája, így Mátyás király reneszánsz udvari kultúrájában is kiemelt szerepet kapott (pl. a Mátyás-kálvária talapzatán XV. sz. vége, Esztergom, Főszékesegyházi Kincstár, diadalkocsiján mint planétaisten látható). Sason lovagoló istenként a hazai XVIII. sz.-i kastélydekorációknak is kedvelt figurája (pl. Edelény, Pétervására, Boconád).
Jacobus Lucencki után Matthaus Küssel: Perszeusz megszabadítja Andromédát (Fabricius János tézislapja, 1663).



• A romantika korában a Prométheusz-mítosz Zeusza a zsarnoki gőg és kegyetlenség típusa (Shelley: Megszabadított Prométheusz) (rPrométheusz). Hölderlin Természet és művészet avagy Szaturnusz és Jupiter c. versében Jupiter a hatalom és törvény megtestesítője; ellentéte a szaturnusziaranykori „béke világa”. rHéra/Juno, rJupiter bolygó [Ú. E.]
zodiákus: rállatöv
zöld: A tavasznak, a természet megújulásának, a növekvő életnek a kifejezője. Különösen az örökzöld növényekhez kötődik termékenységi és halhatatlanságot kifejező szimbolika (rborostyán/repkény, rfenyőfa). A színskála „közepén” áll, kiegészítő színe a piros, s mivel a kék és a sárga elegye, jelöli egyben az alapszínek hármasságát is. Ebből adódik kétértékűsége is: lehet a fiatalság, a remény, a boldogság, ugyanakkor a változás, az átmenetiség és a féltékenység jelölője; utalhat az életre éppúgy, mint a halálra. Meleg és hideg, égi és földi keveréke. Lehet az éretlenség, a tapasztalatlanság és a naivság jelképe („zöldfülű”). • Az ókorban a növényvilág isteneihez kapcsolódik, pl. Egyiptomban Oziriszhez, akinek jelzője „a nagy Zöld” (rOzirisz/Szarapisz); a görög mitológiában pedig Artemiszhez, akit Athénban a kertek istennőjeként tiszteltek. • A tibeti ábrázolásokon zöld glória vagy mandorla övezi rBuddha alakját, amely egyesíti az intellektus kékjét a sárga melegségével, ezáltal a bölcsesség és a remény kifejezője. • A kereszténységben a halhatatlanság, a feltámadás, a Szentlélek színe, a teológiai erények közül pedig a Reményé. Isten szerettei, kiválasztottai „zöld olajfák” (Zsolt 52,10) (rolajfa). A vízkereszt ünnepéhez és János evangélistához társították. Jan és Hubert van Eyck genti oltárán Keresztelő Szt. János palástjának színe (1426–1432, Szt. Bavo). Negatív jelentése ’méreg’, ’halál’, a gonosz rontó ereje. A Sátánt gyakran ábrázolják zöld testtel és szemmel. • Az iszlám hagyományban a Prófétára és a Paradicsom ígéretére utal. • Az ezoterikában a legfőbb életerő, a titkok titka. Az alkímiában a zöld kő az aranyhoz való átmenetnek felel meg. • Goethe Faustjában az elméletek szürkeségével szembeállítva a megélt valóság, az élet jelképe: „...fakó minden teória, / s a lét aranyló fája zöld.” Petőfinél a szerelem éltető erejét fejezi ki az ősz színeivel ellentétben: „A boldog szerelemnek / Örökzöld lombjai” (Búsulnak a virágok...), csakúgy, mint József Attilánál: „Ugy kellesz, mint a növénynek a zöld, / hogy levelei kiviruljanak” (Már kétmilliárd...). rsmaragd, rszínek [P. E.]



3. fejezet - FÜGGELÉK
Idegen szavak és kifejezések
jegyzéke
afrodiziákum: (lat.; Aphrodité, a görög mitológia szerelemistennőjének nevéből) Nemi vágyat fokozó szer (általában növény), amely szerelmi varázslásokban játszik szerepet.
alkímia: (arab) A fémmegmunkálás gyakorlatából eredeztethető heterogén eszmerendszer, amely a fémek, anyagok kémiai műveletek során történő átalakítását, arannyá történő átváltoztatásának kísérletét az emberi lélek megnemesítésével, tökéletesítésével állítja párhuzamba, s a különböző műveletek e szublimáció részei.
allegória: (gör.) 1. A képzőművészetben erkölcsi eszme, elvont fogalom (pl. Igazság, Hit, Geometria, Zene) emberi alakként történő megszemélyesítése, amelyet konvencionális ismertetőjegyei tesznek azonosíthatóvá. 2. Az irodalomban hosszabb gondolatsoron, akár egész művön keresztül végigvonuló elvont tartalom.
analógia: (gör.) A jel és a jelölt közötti hasonlóságon alapuló megfelelés.
antropomorf:(gör.) Ember alakú, emberközpontú; mitológiai személyeknek, istenképeknek, vagy a természet jelenségeinek emberi tulajdonságokkal való felruházása.
apokalipszis: (gör.) Kinyilatkoztatásból, látomásból származó, rejtett tudást feltáró mű; az újtestamentumi Jelenések könyve János apostolnak az idők végezetére, a végítéletre vonatkozó látomását ismerteti.
apokrif: (gör.) Vallási iratok, amelyek nem tartoznak az adott kánon (egyház) által szentesített alapművek közé.



apotropaikus: (gör.) Bajelhárító, védelmező erővel rendelkező.
archetípus/archetipikus: (gör.) 1. Eredeti, ősi alak, ősforma. 2. Carl Gustav Jung elméletében a kollektív tudattalanból felmerülő transzcendens, fogalmilag nem pontosan meghatározható ősképek, egyetemes, tipikus motívumok, amelyek tartalmi és jelentésbeli eltéréssel tértől és időtől függetlenül valamennyi emberi kultúrában és az egyéni fantáziában, álmokban megjelennek. 3. G. Durand elméletében a képzeletben képszerűen beidegződött primér tapasztalat, amelynek eredete az egyénnek a környezethez való alkalmazkodását szabályozó bio-pszichikai törvényszerűségekre vezethető vissza.
aspektus: (lat.) Nézőpont, szemléleti mód.
asztrális: (gör.) Csillagokra vonatkozó; csillagokkal, azok szabályos mozgásával kapcsolatos.
asztrológia: (gör.) Az égitestek megfigyeléséből eredő, a csillagképek és bolygók egymáshoz viszonyított helyzetét értelmező, s ebből az egyéni, társadalmi és természeti eseményekre vonatkozó következtetéseket levonó gondolatrendszer, amely különböző formában számos kultúrában ismert; a nyugati hagyomány asztrológiatana mezopotámiai (káldeus) eredetű, s a kozmikus törvényszerűségeknek az emberi jellemre, sorsra gyakorolt hatását vallja.
attribútum: (lat.) Ismertetőjegy, jelző; a különböző ábrázolási hagyományokban az istenek, a szentek – történetükkel, legendájukkal összefüggő – állandósult, jellemző, felismerésüket szolgáló jelvényei, tárgyai.
axis mundi: (lat.) Világtengely, a világmindenség tartószerkezete, amely összeköti a különböző területeket, pl. az emberi és a szellemi világot.
bináris: (lat.) Két egységből álló, kettős rendszerű, kettős osztatú.
emanáció: (lat.) A platonikus filozófia alapeleme, amely az isteni teremtő elv kiáradását, kisugárzását, az anyagi világban történő fokozatos szétáramlását jelenti.



embléma: (gör., lat.) 1. Jelvény, jelkép, amely a viselőjére utal. 2. A reneszánsz korában fogalmak, bölcs mondások felirattal ellátott, magyarázó jellegű képes ábrája; önálló irodalmi műfaj.
eszkatológia: (gör.) Az egyes vallásoknak a túlvilágról, a végső dolgokról szóló tanítása.
eucharisztia: (gör.) 1. A keresztény mise központi része (áldozati mise). 2. Oltáriszentség.
ezoterika: (gör:, lat.) Csak a beavatottak számára hozzáférhető titkos, rejtett tanítások (gyakran szóbeli) kultikus hagyományozása. Az ezoterikus iratok jelképes kifejezésmódja csak a tanok ismeretében értelmezhető; a püthagoreusi hagyomány is megkülönböztette az exoterikus, mindenki számára hozzáférhető tudást és az ezoterikus, a kiválasztottak számára hozzáférhető titkos tanokat.
gnoszticizmus: (gör., lat.) A legteljesebb tudás, a legszentebb ismeretek megszerzését célzó késő ókori vallásfilozófiai áramlat, amely elsősorban közel-keleti vallási, platonikus és keresztény tanokat, hagyományokat ötvözött. Alaptétele, hogy a világ két ellentétes erő, a Jó és a Rossz, a Szellem és az Anyag állandó harcából áll, illetve annak színtere.
hermetikus: (gör., lat. ’elzárt, hozzáférhetetlen’) Késő ókori, hellenisztikus titkos tanítás; egyiptomi, perzsa, sztoikus és platonikus elemeket ötvöző eszmerendszer, amelynek alapművei, az úgynevezett hermetikus iratok (Corpus hermeticum) a Kr. e. II–Kr. u. III. századi Egyiptomban íródtak; az iratokat Hermész Triszmegisztosznak (’háromszor legnagyobb Hermész’, a bölcsesség egyiptomi istene) tulajdonították.
hierophania: (gör.) A szentség érzékelhető alakban történő megnyilvánulása.
ikonográfia: (gör.) Művészettörténeti segédtudomány; a képzőművészet tárgyi elemeinek, témáinak, ábrázolási sémáinak leíró és rendszerező tudománya.



ikonológia: (gör.) A képzőművészeti alkotások belső jelentését, kompozíciós, tematikai, ikonográfiai elemeinek mélyebb összefüggéseit feltáró és értelmező, művelődéstörténeti szempontokat is érvényesítő interpretációs módszer.
imago mundi: (lat.) Olyan ábra, amely a világmindenség képmása, s annak lényegi összefüggéseit sűríti egy képbe.
Imago Dei: (lat.) Isten képe, amint valamilyen érzékelhető formát ölt.
Kabbala: (héb.) 1. Eredetileg az Ótestamentum profetikus és hagiografikus szövegeit jelentette. 2. A XII. századtól kezdődően az ekkor kialakuló szám- és betűszimbolikán alapuló zsidó misztikát, a judaizmus ezoterikus hagyományait jelöli, amelyek az Istenre, az emberre és a világra vonatkozó leglényegesebb és legtitkosabb ismereteket tárgyalják.
khthonikus: (gör.) A föld mélyének pusztulást, bomlást, ugyanakkor termékeny gyarapodást, növekedést biztosító hatalma, ereje.
korrespondencia: (lat.) Kölcsönös viszony; kapcsolatok, megfelelések, összefüggések rendszere.
kozmogónia: (gör.) A világegyetem kialakulására, keletkezésére vonatkozó tanok, nézetek.
kozmológia: (gör.) A világegyetem szerkezetével, létének törvényszerűségeivel foglalkozó tanok.
lunáris: (lat.) A Holdra vonatkozó, a Holddal kapcsolatos.
mágia: (gör., lat.) A természeti erők befolyásolására irányuló, ezoterikus tanokra épülő titkos szertartások rendje, amely a megfelelések révén és a mágus természetfölötti hatalma, mágikus varázsigéi, -képletei, -számai által igyekszik elérni célját. A késő középkorban megkülönböztették az isteni bölcsesség feltárására irányuló mágiát (magia divina/coelestis), a természetmegfigyelést és kísérleteket alkalmazó mágiát (magia naturalis) és az alvilági erőket segítségül hívó ördögi vagy fekete mágiát (magia diabolica).



makrokozmosz: (gör.) Világegyetem, világmindenség, csillagvilág.
mikrokozmosz: (gör.) A világmindenség, vagyis a makrokozmosz kicsinyített mása, az ember világa; az emberi test mint a világegyetem tükörképe.
misztika/miszticizmus: (gör., lat.) A természetfeletti erőkkel, az Istennel való közvetlen érintkezésben való hit, amely az ember lelki élményei által valósulhat meg, s amely szerint az isteni régióval való kapcsolat a lélek Istennel való spirituális egyesüléséhez vezethet, mindehhez azonban „fölül kell emelkedni” a természetes érzékelés szintjén.
misztérium: (gör., lat.) Titkos vallási szertartás, amelyen kizárólag a beavatottak vehetnek részt; hittitok, amelyet csak a vallási közösség tagja ismerhet.
mitológia: (gör.) Hitregék, mítoszok összessége; a világmindenség születésére, működésére vonatkozó történetek rendszerezett összessége.
motívum: (lat.) Jellegzetes, ismétlődő, önálló jelentéstartalommal telítődő képi, tematikai, stiláris elemek; E. Frenzel meghatározása szerint a történet legkisebb eleme, amely alkalmas arra, hogy történetté váljék.
numerikus: (lat.) Számokra vonatkozó, számokkal kapcsolatos.
okkultizmus: (lat.) Titokzatos, természetfeletti erőkben való hit, gondolkodásrendszer; a XIX. században a világ természettudományos magyarázatával és megismerhetőségével szemben az asztrológia, a mágia, a spiritizmus hagyományát helyezi előtérbe.
septem artes liberales: (lat.) A hét szabad művészet. Eredetileg a késő hellenizmusban és a római korban a szabad polgárok oktatásában szereplő tantárgyakat nevezték „artes liberales”-nek, mivel a magasabb rendű képzéshez tartoztak, amelyek elsajátítása nem igényelt fizikai munkát. A Karoling-kortól a középkori oktatásban szereplő tantárgyakat egy hármas és egy négyes csoportba osztották: a triviumba a dialektika, a retorika, a grammatika; a quadriviumba pedig az aritmetika, a geometria, az asztronómia és a muzsika tartozott. A hét szabad művészetről vallott



elképzeléseket elsősorban Martianus Capella V. sz. eleji műve, a De nuptiis Mercurii et Philologiae (lat. ’Mercurius és Philologia menyegzője’) nyomán alakították ki. E műben a hét szabad művészet mint hét allegorikus nőalak adja át tudását nászajándékként. A keresztény teológia a magasabb tudományhoz vezető út kezdetének tekintette a hét szabad művészetet.
szabadkőműves szimbólumok: A szabadkőművesség a XVIII. században elterjedő mozgalom volt, amely a nyugat-európai felvilágosodás eszméit valló titkos közösségekben, úgynevezett páholyokban tevékenykedett. A mozgalom elnevezését, szimbólumait, fokozatait és részben rítusait is a középkori építőcéhek hagyományából vette át: a szabadkőműves mint építőmester az tökéletesebb, bölcsebb egyént és egy igazságosabb társadalom felépítését tűzte ki célul. A kőműveseszközök, a megmunkálatlan és megmunkált kő, a tökéletes tervek alapján felépített templom egyaránt alapszimbólumaik között szerepel.
szakrális: (lat.) 1. Szent. 2. Természetfeletti, isteni erőtől áthatott, a vallási szertartás révén a szentségben részesülő dolog.
szoláris: (lat.) A Napra vonatkozó, jellemző, azzal kapcsolatos.
tellurikus: (lat.; Tellus, római földistennő nevéből) Földi, a földre és a termékenységre vonatkozó.
theophania: (gör.) Az Isten érzékelhető megjelenése; emberi vagy látható, hallható természeti jelenségben való megmutatkozása.
tipológia: (gör.) Közös alapformákra visszavezethető jelenségek csoportosítására, rendszerezésére törekvő tudományos módszertan.
tipológiai szimbolizmus: A Biblia Ószövetségét előképként, ígéretként, az Újszövetséget pedig beteljesülésként, megvalósulásként értelmező, az apostoli hagyományokra visszavezethető középkori Szentírás-magyarázat, amelynek hatása meghatározó volt a keresztény művészetre és ikonográfiára.
típus: (gör.) Minta, előkép; jellegzetes vonásokat, általános érvényű sajátságokat tartalmazó alapforma.



toposz: (gör.) Jellemző, állandósult jelentést hordozó kép, kifejezés; hagyományozott, közismert formai elem.
transzcendens: (lat.) Az emberi megismerésen túli, az érzékelhető és anyagi világ feletti terület; szellemi, isteni régió, amelynek megismerése csak intuitív, látomásos módon lehetséges.
theriomorfizmus: (gör.) Állat alakú istenek imádása.
totem: (indián) 1. Ősként tisztelt állat vagy növény. 2. A totemőst megjelenítő alkotás.
zoomorf: (gör.) Állat alakú.



Irodalom
Irodalmi források
Ady Endre összes versei. Budapest, 1961, Szépirodalmi Könyvkiadó
Agrippa von Nettesheim, Titkos bölcselet. Budapest, 1990, Holnap Kiadó
Albertus Magnus, Az állatokról. Budapest, 1996, Balassi Kiadó
Amor Sanctus. Latin himnuszok gyűjteménye (ford. és szerk. Babits Mihály). Budapest, 1988, Helikon Könyvkiadó
Apollodórosz, Mitológia. Budapest, 1977, Európa Könyvkiadó (Az ókori irodalom kiskönyvtára)
Arany János összes művei. 14. köt. Budapest, 1951–53, Akadémiai Kiadó
Balassi Bálint összes művei. 12. köt. Budapest, 1951–55, Akadémiai Kiadó
Berzsenyi Dániel összes művei. Budapest, 1978, Szépirodalmi Könyvkiadó
Bod Péter, Szent Hilarius. Budapest, 1987, Szépirodalmi Könyvkiadó (Magyar ritkaságok)
Bod Péter, Szent Irás’ értelmére vezérlő magyar leksikon. Győr, 1746
Böhme, Jakob, Földi és égi misztériumról. Budapest, 1990, Helikon Stúdió
Buddha beszédei. Budapest, 1989, Helikon Kiadó
Csokonai Vitéz Mihály minden munkája. 13. köt. Budapest, 1981, Szépirodalmi Könyvkiadó
Dante, Isteni Színjáték (ford. Babits Mihály). Budapest, 1982, Európa Könyvkiadó (A világirodalom klasszikusai)



Edda. Óészaki mitologikus és hősi énekek (ford. Tandori Dezső). Budapest, 1985, Európa Könyvkiadó
Az égi és a földi szépről. Források a késő antik és a középkori esztétika
történetéhez (szerk. Redl Károly). Gondolat Könyvkiadó, Budapest, 1988
Faludy György, Test és lélek. A világlíra 1400 gyöngyszeme. Műfordítások. Budapest, 1988, Magyar világ
„Fénylő ölednek édes örömében.” A sumer irodalom kistükre (ford., szerk. Komoróczy Géza). Budapest, 1983, Európa Könyvkiadó
Firmicus Maternus, Asztrológia. Budapest, 1984, Helikon Kiadó (Prométheusz könyvek)
Goethe, Versek; Drámák. 2. köt.; Faust I, Faust II, Ős-Faust. Budapest, 1963, Európa Könyvkiadó
Görög költők antológiája. Budapest, 1982, Európa Könyvkiadó (A világirodalom klasszikusai)
Hamvas Béla, Scientia Sacra. Az őskori emberiség szellemi hagyománya. Budapest, 1988, Magvető Könyvkiadó
Hésziodosz, Az istenek születése. Munkák és napok. Budapest, 1974, Magyar Helikon (Az ókori irodalom kiskönyvtára)
Homérosz, Iliász; Odüsszeia; Homéroszi költemények. Budapest, 1960, Magyar Helikon
Ipolyi Arnold, Magyar mythologia (Pest, 1854). Budapest, 1987, Európa Könyvkiadó
Ji Csing. A változás könyve. Ősi kínai jóskönyv. Budapest, 1989, Háttér Lap- és Könyvkiadó
József Attila összes versei. 1–2. köt. Budapest, 1984, Akadémiai Kiadó
Juhász Gyula összes művei. 1–3. köt. Budapest, 1963, Akadémiai Kiadó



Kalevala (ford. Rácz István). Budapest, 1980, Európa Könyvkiadó
Keleti vallások 110. (források) (szerk. Bethlenfalvy G., Iványi T.). Budapest, 1988–91, Kőrösi Csoma Társaság
Kerényi Károly, Görög mitológia. Budapest, 1977, Gondolat Kiadó
Korán (ford. Simon Róbert). Budapest, 1987, Helikon Könyvkiadó (Prométheusz könyvek)
Kosztolányi Dezső összes versei. Budapest, 1993, Századvég Kiadó
A középkori művészet történetének olvasókönyve. Forrásgyűjtemény (szerk. Marosi Ernő). Budapest, 1997, Balassi Kiadó
Lao-ce, Tao Te king (Az Út és Erény könyve, Weöres Sándor fordítása Tőkei Ferenc prózafordítása alapján). Budapest, 1994, Tericum
Madách Imre, Az ember tragédiája. Budapest, 1977, Móra Könyvkiadó
Mahábhárata. Rámájana (szerk. Vekerdi József). Budapest, 1964, Magyar Helikon
Milton, Válogatott költői művei. Budapest, 1978, Európa Könyvkiadó
Nietzsche, Friedrich, Im-ígyen szóla Zarathustra. Budapest, 1988, Göncöl Kiadó
Ovidius, Átváltozások (Metamorphoses). Budapest, 1982, Európa Könyvkiadó
Ovidius, Római naptár (Fasti). Budapest, 1986, Helikon Kiadó (Prométheusz könyvek)
Paracelsus, Paragranum. Az igaz gyógyítás oszlopai. Budapest, 1989, Helikon Stúdió
Petőfi Sándor összes költeményei. Budapest, 1972, Szépirodalmi Könyvkiadó



Pilinszky János összes versei. Budapest, 1996, Osiris Kiadó
Platón összes művei. 1–3. köt. Budapest, 1984, Európa Kiadó
Plinius C. S., A természet históriája, A növényekről. Budapest, 1987, Natura Kiadó
Plutarkhosz, Iszisz és Oszirisz. Budapest, 1986, Európa Könyvkiadó (Az ókori irodalom kiskönyvtára)
Plutarkhosz, Szókratész Daimónja. Budapest, 1985, Helikon Kiadó (Prométheusz könyvek)
Radnóti Miklós összes versei és műfordításai. Szépirodalmi Könyvkiadó, Budapest, 1963
Római költők antológiája. Budapest, 1963, Európa Könyvkiadó
Sámándobok, szóljatok! Szibéria őslakosságának népköltészete (szerk.
Kőhalmi Katalin, Urai Erika, ford. Bede Anna). Budapest, 1973, Európa Könyvkiadó
Shakespeare összes drámái. 1–4. köt. Budapest, 1988, Európa Könyvkiadó
Si king (Dalok könyve). Budapest, 1974, Európa Könyvkiadó (Lyra Mundi)
Szabó Lőrinc összegyűjtött versei. 1–2. köt. Budapest, 1977, Szépirodalmi Könyvkiadó
Sza-szkja pandita, A bölcsesség kincsestára. Budapest, 1984, Európa Könyvkiadó
A szépség szíve. Régi kínai esztétikai írások (szerk., ford. Tőkei Ferenc). Budapest, 1984, Európa Könyvkiadó
Titkos tanítások. Válogatás az upanisadokból (szerk., ford. Vekerdi József). Budapest, 1987, Helikon Kiadó (Prométheusz könyvek)
Vergilius összes művei. Budapest, 1967, Magyar Helikon



Zóhár. A ragyogás könyve. Budapest, 1990, Holnap Kiadó
Voragine, Jacobus de, Legenda aurea. Budapest, 1990, Helikon Kiadó
Vörösmarty Mihály összes művei. 1–3. köt. Budapest, 1960–62, Akadémiai Kiadó
Wawiri. Primitív népek költészete (ford., szerk. Fónagy Iván). Budapest, 1942, Bibliotheca
Weöres Sándor, Egybegyűjtött írások. 1–3. köt. Budapest, 1981, Magvető Kiadó
Szakirodalom
Abafi L., A szabadkőművesség története Magyarországon. Budapest, 1993, Akadémiai Kiadó (Reprint Sorozat)
Alleau, R., La Science des symboles: contribution a l’étude des principes et des méthodes de la symbolique générale. Paris, 1976, Payot
Antik lexikon (szerk. Irmischer, J., magyar kiadás szerk. Szepes E.). Budapest, 1993, Corvina Kiadó
Arasse, D.–Brock, M., Symboles de la Renaissance. Paris, 1982, Presses de l’École Normale Supérieure
Aziza, C.–Olivieri, C.–Strick, R., Dictionnaire des symboles et des themes littéraires. Paris, 1978, Nathan
Bachelard, G., L’Eau et les reves: essai sur l’ imagination de la matiere. Paris, 1947, José Corti
Bachelard, G., L’Air et les songes: essai ser l’magination du mouvement. Paris, 1943, José Corti
Bachelard, G., La terre et les reveries du repos. Essai sur les images de l’intimité. Paris, 1948, José Corti



Bachelard, G., La psychanalyse du feu. Paris, 1949, Gallimard
Bachofen, J. J., A mítosz és az ősi társadalom. Budapest, 1987, Gondolat Kiadó
Bálint S., A halálhoz és temetéshez fűződő szegedi néphagyományok. Szeged, 1946
Bálint S., A kenyér és kalács a szegedi népi hagyományban. Szeged, 1962
Bálint S., Karácsony, húsvét, pünkösd. Budapest, 1974, Szent István Társulat
Bálint S., Ünnepi kalendárium. 1–2. köt. Budapest, 1977, Szent István Társulat
Baktay E., A csillagfejtés könyve (Az asztrológia elmélete és gyakorlata). Budapest, 1980, Szépirodalmi Könyvkiadó
Bauer, W.–Dümotz, I.–Golowins, S., Lexikon der Symbole. Mythen,
Symbole und Zeichen in Kultur, Religion, Kunst und Alltag. München, 1995, Wilhelm Heyne Verlag
Beibeder, O., La symbolique. Paris, 1981, PUF
Bellinger, G. J., Nagy valláskalauz. Budapest, 1993, Akadémiai Kiadó
Bertalanffy, L. von, „Ám az emberről semmit sem tudunk...” Budapest, 1991, Közgazdasági és Jogi Könyvkiadó
Bertényi I., Új magyar címertan. Budapest, 1993, Maecenas Könyvkiadó
Berteaux, R., La Voie symbolique. Paris, 1975, Ed. Edimaf
Bialostocki, J., Régi és új a művészettörténetben. Budapest, 1982, Corvina Kiadó (Művészet és elmélet)
Biedermann, H., A mágikus művészetek zseblexikona. Budapest, 1980, Szépirodalmi Könyviadó



Biedermann, H., Szimbólum-lexikon. Budapest, 1996, Corvina Kiadó
Bloomfield, M. W., Allegory, Myth and Symbol. London, 1981, Harvard University Press
Boldogasszony ága (szerk. Erdélyi Zs.). Tanulmányok a népi vallásosság köréből. Budapest, 1991, Szent István Társulat
Boll, F.–Bezold, C., Csillaghit és csillagfejtés. Budapest, 1987, Helikon Kiadó (Curiositas)
Borges, J. L., Képzelt lények könyve. Budapest, 1988, Helikon Kiadó (Curiositas)
Burckhardt T., Szakrális szimbólumok. Budapest, 1997, Édesvíz Kiadó
Cassirer, E., Wesen und Wirkung des Symbolbegriffs. Darmstadt, 1983, Wissenschaftliche Buchgesellschaft
Cassirer, E., Symbol, Myth and Culture. New Haven–London, 1979, Yale University Press
Cassirer, E., A szimbolikus formák filozófiája. In A jel tudománya. Budapest, 1975, Gondolat Kiadó
Chevalier, J.–Gheerbant, A., Dictionnaire des Symboles. Paris, 1969, Éditions R. Lafont S. A. et Éd. Jupiter
Child, C., Christian Symbols, Ancient and Modern. London, 1979, Bell and Hyman
Cirlot, J. E., A Dictionary of Symbols. London, 1991, Dorset Press
Cooper, J. C., An Illustrated Encyclopaedia of Traditional Symbols. London, 1978, Thames and Hudson
Crump, T., A számok antropológiája. Budapest, 1998, Édesvíz Kiadó



Csomor L., Magyarország Szent Koronája. 1988, Vaja, Vay Ádám Múzeum Baráti Köre
Damon, S. F., A Blake Dictionary. The Ideas and Symbols of William Blake. Providence, 1965, Brown University Press
Diel, P., Le symbolisme dans la Bible: l’universalité du langage symbolique et sa signification psychologique. Paris, 1989, Payot
Diel, P., Le symbolisme dans la mythologie grecque. Paris, 1989, Payot
Diel, P., La divinité: le symbole et sa signification. Paris, 1991, Payot
Dinzelbacher, P., Wörterbuch der Mystik. Stuttgart, 1989, Kröner
Dolgin, J. L.–Kemnitzer, D. S.–Schneider, D. M., Symbolic Anthropology: a Reader in the Study of Symbols and Meanings. New York, 1977, Columbia University Press
Drury, N., Dictionary of Mysticism and the Occult. San Francisco, 1985, Harper and Row
Durand, G., L’ imagination symbolique. Paris, 1984, PUF
Durand, G., Les structures anthropologiques de l’imaginaire: introduction a l’archétypologie générale. Paris, 1984, Dunod
Eberhard, W., Lexikon der chinesischen Symbole. Köln, 1976, Diederichs
Eliade, M., Images et Symboles (Essais ser le symbolisme magicoreligieux). Paris, 1952, Gallimard
Eliade, M., Rites and Symbols of Initation (The Mysteries of Birth and Rebirth). New York, 1958, Harper Collins Publishers
Eliade, M., Occultism, Witchcraft, and Cultural Fashions. Chicago, 1976, University of Chicago



Eliade, M., Le chamanisme et les techniques archaiques de l’extase. Paris, 1982, Payot
Eliade, M., A szent és a profán. Budapest, 1987, Európa Könyvkiadó
Eliade, M., Az örök visszatérés mítosza. Budapest, 1993, Európa Könyvkiadó
Eliade, M., Képek és jelképek. Budapest, 1997, Európa Könyvkiadó (Mérleg sorozat)
Eliade, M., Vallási hiedelmek és eszmék története. 1–3. köt. Budapest, 1994–96, Osiris Kiadó
Eliade, M., Képek és jelképek. Budapest, 1997, Európa Könyvkiadó (Mérleg sorozat)
Eisemann Gy., Ősformák jelenidőben. Budapest, 1995, Orpheusz Kiadó
The Encyclopedia of Religion. 116. köt. (szerk. Eliade, M.). New YorkLondon, 1987
Erosz a folklórban. Erotikus jelképek a néphagyományban (szerk. Hoppál M.–Szepes E.). Budapest, 1987, Szépirodalmi Könyvkiadó
Fabiny T., The Lion and the Lamb. London, 1992, Macmillan
Fabiny T., A keresztény hermeneutika kérdései és története. Budapest, Hermeneutikai Kutatóközpont, 1998
Farkas H., Legendák állatvilága. Budapest, 1982, Natura Kiadó
Ferguson, G., Signs and Symbols in Christian Art. New York, 1961, Oxford University Press
Forstner, D.–Becker, R., Neues Lexikon christlicher Symbole, InnsbruckWien, 1991, Tyrolia
Frazer, J. G., Az aranyág. Budapest, 1993, Századvég Kiadó



Frenzel, E., Stoffe der Weltliteratur. Stuttgart, 1976, Kröner
Frenzel, E., Motive der Weltliteratur. Stuttgart, 1976, Kröner
Frenzel, E., Stoff-, Motiv- und Symbolforschung. Stuttgart, 1978, Metzler
Freud, S., Álomfejtés. Budapest, 1985, Helikon Kiadó
Freud, S., Bevezetés a pszichoanalízisbe. Budapest, 1986, Gondolat Kiadó
Freud, S., Totem és tabu. Budapest, 1993, Göncöl Kiadó
Frye, N., Kettős tükör. A Biblia és az irodalom. Budapest, 1996, Európa Könyvkiadó
Fónagy I., A mágia és a titkos tudományok története. Budapest, 1989, Tinódi Könyvkiadó
Gandhi, M.–Singh Y., Bráhma hajszálai. Az indiai növények mitológiájából. Budapest, 1992, Antimon Stúdió
Gimbutas, M., The Language of the Goddes. Earthing the Hidden Symbols of Western Civilization. San Francisco, 1992, Harper
Glasenapp, H. von, Az öt világvallás. Budapest, 1981, Gondolat Kiadó
Goeschestel, R., A kabala. Budapest, 1992, Akadémiai Kiadó
Goff, B. L., Symbols in Prehistoric Mezopotamia. London, 1963, New Haven
Gombrich, E. H., Icones Symbolicae. Philosophies of Symbolism and their Bearning on Arts. Studies in the Art of Renaissance. Oxford, 1972, Phaidon Press Ltd
Gombrich, E. H., A szimbolikus kifejezés filozófiái és ezek hatása a művészetekre. In Az ikonológia elmélete. 1. köt. Szeged, 1986, JATE [Ikonológia és műértelmezés I.]



Grava, A., A Structural Inquiary into the Symbolic Representation of Ideas. Paris, 1969, The Hague
Guénon, R., Symboles fondamentaux de la Science sacrée. Paris, 1962, Éditions Gallimard
Guénon, R., Le Symbolisme de la croix. Paris, 1984, Éditions Véga
Haag, H., Bibliai lexikon. Budapest, 1989, Szent István Társulat
Hall, J., Dictionary of Subjects and Symbols in Art. London, 1979, Murray
Hartt, F.–Muraro, M.–Warburg, A., Symboles de la Renaissance. Paris, 1982, Presses de l’École Normale Supérieure
A hermeneutika elmélete. (szerk. Fabiny T.) 1–2. köt. Szeged, 1987, JATE (Ikonológia és műértelmezés 3.)
Hermetika, mágia. Ezoterikus látásmód és megismerés (szerk. Pál J.
Szőnyi Gy. E.–Tar I.). Szeged, 1995, JATE (Ikonológia és műértelmezés 5.)
Hoppál M., A Toldi mitológiai háttere. Új Írás, 1981. IX.
Hoppál M., Sámánok – Lelkek és jelképek. Budapest, 1994, Helikon Kiadó
Hoppál M.–Jankovics M.–Nagy A.–Szemadám Gy., Jelképtár. Budapest, 1990, Helikon Kiadó (Curiositas)
Az ikonológia elmélete. Szöveggyűjtemény az irodalom és képzőművészet
szimbolizmusáról (szerk. Pál J.). 1–2. köt. Szeged, 1986, JATE (Ikonológia és műértelmezés 1.)
Ivanov, V. V., Nyelv, mítosz, kultúra. Budapest, 1984, Gondolat Könyvkiadó
Jankovics M., „Csillagok között fényességes csillag”: A Szent Lászlólegenda és a csillagos ég. Budapest, 1987, Képzőművészeti Kiadó
Jankovics M., A fa mitológiája. Debrecen, 1991, Csokonai Kiadó



Jankovics M., Ahol a madár se jár. Budapest, 1996, Pontifex Kiadó
Jel és közösség. Szemiotikai tanulmánygyűjtemény (szerk. Voigt V.–Szépe Gy.–Szerdahelyi I.). Budapest, 1975, Akadémiai Kiadó
A jel tudománya (szerk. Horányi Ö.–Szépe Gy.). Budapest, 1975, Gondolat Kiadó
Jelbeszéd az életünk. A szimbolizáció története és kutatásának módszerei (szerk. Kapitány Á.–Kapitány G.). Budapest, 1995, Osiris–Századvég Kiadó
Jung, C. G., Föld és lélek; Az archaikus ember. 1993, Kossuth Könyvkiadó
Jung, C. G., Az ember és szimbólumai. Budapest, 1993, Göncöl Kiadó
Jung, C. G., Aión, Adalékok a mély-én jelképiségéhez. Budapest, 1993, Akadémiai Kiadó
Jung, C. G., Bevezetés a tudattalan pszichológiájába. Európa Könyvkiadó, 1993
Jung, C. G., Az alkímiai konjunkció. Nyíregyháza, 1994
Jung, C. G., A szellem szimbolikája. Budapest, 1997, Európa Könyvkiadó (Mérleg sorozat)
Kahler, E., Symbolism in Religion and Literature (szerk. R. May). New York, 1960
Kákosy L., Ré fiai. Az ókori Egyiptom története és kultúrája. Budapest, 1979, Gondolat Könyvkiadó
Kákosy L., Fény és káosz. A kopt gnosztikus kódexek. Budapest, 1984, Gondolat Kiadó
Képek és jelképek (szerk. Szabó É.). Budapest, 1988, Móra Könyvkiadó



Kerényi K., Halhatatlanság és Apollón-vallás: Ókortudományi tanulmányok 1918–1943. Budapest, 1984, Magvető Kiadó
Kerényi K., Hermés, a lélekvezető. Budapest, 1984, Európa Könyvkiadó (Mérleg sorozat)
Kerényi K., Mi a mitológia? Budapest, 1988, Szépirodalmi Könyvkiadó
A keresztény művészet lexikona (szerk. J. Seibert). Budapest, 1986, Corvina Kiadó
Kirschbaum, E., Lexikon der christlichen Ikonographie. Freiburg, 1971, Herder Verlag
Kovács É.–Lovag Zs., A magyar koronázási jelvények. Budapest, 1988, Corvina Kiadó
Kristeva, J., Soleil noir. Dépression et mélancolie. Paris, 1987, Gallimard
Lawlor, R., Sacred Geometry. London, 1982, Thames and Hudson
LeCron-Foster, M.–Brandes, St. H., Symbol as Sense. New Approaches to the Analysis of Meaning. New York, 1980, Academic Press
Lévi-D’Ancona M. Garden. Renaissance Botanical Symbolism in the Italian Renaissance Painting. Firenze, 1977, Olschi
Lévi-Strauss, C., Des symboles et leurs doubles. Paris, 1989, Plon
Lévi-Strauss, C., Szomorú trópusok. Budapest, 1973, Európa Könyvkiadó
Lewis, I., Symbols and Sentiments. Cross Cultural Studies in Symbolism. New York–London, 1977, Academic Press
Literary Uses of Typology from the Late Middle Ages to the present (szerk. E. Miner). Princeton, 1977, Princeton University Press
Loomis, R. Sh., The Grail. From Celtic Myth to Christian Symbol. New York, 1963, Cardiff



Lurker, M., Wörterbuch biblischer Bilder und Symbole. Stuttgart, 1973, Kröner
Lurker, M., Symbol. Mythos und Legende in der Kunst; die symbolische Aussage in Malerei, Plastik und Architektur. Stuttgart, 1974, Kröner
Lurker, M., Wörterbuch der Symbolik. Stuttgart, 1979, Kröner
Lurker, M., Bibliographie zur Symbolkunde. 13. Baden-Baden, 1968, Verlag Heitz
Lurker, M., Bibliographie zur Symbolik, Ikonographie und Mythologie. Internationales Referateorgan (bibl.). Baden-Baden, 1967, Verlag Heitz GmbH
Magyar L. A., A műember története. Budapest, 1992, Akadémiai Kiadó
Magyarok Kelet és Nyugat között. A nemzettudat változó jelképei (szerk. Hofer T.). Budapest, 1996, Néprajzi Múzeum–Balassi Kiadó
Makra S., A mágia. Budapest, 1988, Magvető Kiadó
Mazakarini, L. K., Die Attribute der Heiligen. Die Symbole in der mittelalterlichen Kunst. Wien, 1987, Braumüller
Miklós P., A sárkány szeme. Bevezetés a kínai piktúra ikonográfiájába. Budapest, 1973, Corvina Kiadó
Mitológiai enciklopédia (főszerk. Tokarev, Sz. A., magyar kiadás szerk. Hoppál M.) 1–2. köt. Budapest, 1988, Gondolat Kiadó
Nap A., Kis szörnyesztétika. Budapest, 1989, Corvina Kiadó
L. Nagy Zs., Szabadkőművesek. Budapest, 1988, Akadémiai Kiadó
Needham, R., Right and Left. Essays on Dual Symbolic Classification. Chicago–London, 1973



Neumann, E., The Great Mother. An Analysis of the Archetype. New York, 1955, Bollingen Foundation Inc.
Olderr, S., Reverse Symbolism Dictionary: Symbols Listed by Subject. London, 1992, Jefferson N. C.
Őseink nyomában Belső-Ázsiában (szerk. Birtalan Á.). Budapest, 1996, Nemzeti Tankönyvkiadó
Az ősi magyar hitvilág (szerk. Diószegi V.). Budapest, 1971, Gondolat Kiadó
Paneth, L., La symbolique des nombres dans l’inconscient. Paris, 1976, Payot
Panofsky, E., Studies in Iconology. New York, 1939
Panofsky, E., Meanings in the Visual Arts. Middlesex, 1970, Harmondsworth
Panofsky, E., A jelentés a vizuális művészetekben. Budapest, 1984, Gondolat Könyvkiadó
Piaget, J., Szimbólumképzés a gyerekkorban. Budapest, 1978, Gondolat Könyvkiadó
Praz, M., Mnemosyne. The Parallel between Literature and the Visual Arts. Princeton, 1970, Bollingen, Series XXXV. 16.
Purce, J., The Mystic Spiral. London, 1974, Thames and Hudson
Rahner, H., Symbole der Kirche. Die Ekklesiologie der Vater. Salzburg, 1964, Otto Müller Verlag
Reau, L., Iconographie de l’art chrétien. 1–3. Paris, 1955–59, PUF
A reneszánsz szimbolizmus: ikonográfia, emblematika, Shakespeare (szerk. Fabiny T.–Pál J.–Szőnyi Gy. E.). Szeged, 1987, JATE (Ikonológia és műértelmezés 2.)



Ribard, J., Le moyen age. Littérature et symbolisme. Paris, 1984, Librairie Honoré Champion Editeur
Rowland, B., Birds with Human Souls: A Guide to Bird Symbolism. 1978, The University of Tennessee Press
Ruffy P., Magyar ereklyék, magyar jelképek. Budapest, 1988, Kossuth Kiadó
Santarcangeli, P., A labirintusok könyve. Budapest, 1970, Gondolat Könyvkiadó
Santarcangeli, P., „Pokolra kell annak menni...” Budapest, 1980, Gondolat Könyvkiadó
Santillana G.–Decheno H., Hamlet malma. Értekezés a mítoszokról és az idő szerkezetéről. Budapest, 1995, Pontifex Kiadó
Seligmann, K., Mágia és okkultizmus az európai gondolkodásban. Budapest, 1987, Gondolat Kiadó
Seringe, P., Les Symboles dans l’art, dans les religions et dans la vie de tous les jours. Mayanne, 1990, Hélios
Schiller, G., Ikonographie der christlichen Kunst. 1–2. köt. London, 1971, Lund Humphries
Schilling, M., Imagines mundi. Metaphorische Darstellungen der Welt in der Emblematik. Frankfurt-am-Main, 1979, Verlag Peter D. Lang
Scholem, G., Von der mystischen Gestalt der Gottheit (Studien zur Grundbegriffen der Kabbala). Zürich, 1962, Rhein-Verlag
Scholem, G., La Kabbala et sa Symbolique. Paris, 1964, La Maisnie
Scholem, G., A kabbala helye az európai szellemtörténetben. Budapest, 1996, Atlantisz Kiadó
Simek, R., Lexikon der germanischen Mythologie. Stuttgart, 1995, Kröner



Stillar, F. C.–Meyler, R. M., The Symbolic Pig: An Anthology of Pigs in Literature and Art. London– Edinburgh, 1961, Oliver Bayd
Symbolik der Religionen (szerk. F. Hermann). 1–20. köt. Stuttgart, 19581975, Hiersemann
Szemadám Gy., Apokrif állattan. Debrecen, 1997, Csokonai Kiadó
Szepes M., Álomszótár. Budapest, 1989, Háttér Kiadó
Szőnyi Gy. E., Titkos tudományok és babonák. A 15–17. század művelődéstörténeti kérdéseihez. Budapest, 1978, Magvető Kiadó
Szőnyi Gy. E., „Exaltatio” és hatalom. Keresztény mágia és okkult szimbolizmus a reneszánszban. Szeged, 1998, JATEPress (Ikonológia és műértelmezés 7.)
Takács B., Bibliai jelképek a magyar református egyházművészetben. Budapest, 1986, Magyarországi Református Egyház Sajtóosztálya
A Tejút fiai. Tanulmányok a finnugor népek hitvilágáról (szerk. Hoppál M.). Budapest, 1980, Európa Könyvkiadó
A tipológiai szimbolizmus. Szöveggyűjtemény a bibliai és az irodalmi hermeneutika történetéből (szerk. Fabiny T.). Szeged, 1988, JATE (Ikonológia és műértelmezés 4.)
Vanyó I., Az ókeresztény művészet szimbólumai. Budapest, 1988, Szent István Társulat
Várkonyi N., Sziriat oszlopai. Magvető Kiadó, Budapest, 1972
Várkonyi N., Az elveszett paradicsom, Széphalom Könyvműhely, 1994
de Vries, A., Dictionary of Symbols and Imagery. Amsterdam, 1991, Elsevier Science Publishers B. V.
Warburg, A., Ausgewahlte Schriften und Würdigungen. Baden-Baden, 1980



Warburg, A., Mnemosyne. Válogatott tanulmányai. Budapest, 1995, Balassi Kiadó–Magyar Képzőművészeti Főiskola
Webber, F. R., Church Symbolism. Detroit, 1992, Omnigraphics Penobscot Building
Wellner I., Kalauz Európa vallási műemlékeinek megtekintéséhez. Budapest, 1990, Medicina Könyvkiadó Vállalat
Wirth, O., A szabadkőművesség okkult szimbólumai. Budapest, 1998, Édesvíz Kiadó
Wittkower, R., Allegory and the Migration of Symbols. London, 1977, Thames and Hudson
Wittkower, R., A humanizmus korának építészeti elvei. Budapest, 1986, Gondolat Könyvkiadó
Zolnay V., A művészetek eredete. Budapest, 1983, Magvető Könyvkiadó
Zsoldos B., A kártya. Budapest, 1980, Gondolat Könyvkiadó
A legyakrabban idézett antik szerzők nevének és
műveiknek rövidítési jegyzéke
Apollod.
Mit. Apollodórosz, Bibliothéké („Mitológia”)
Catullus Catullus, Carmina („Versek”)
Dion. Halik. Dionüsziosz Halikarnasszeusz, Rhómaiké arkhaiologia
(„Római régiségek”)
Diodórosz Diodórosz Szikeliótész, Bibliothéké („Könyvtár” [tkp.
Világtörténet])
Hésziod.
Theog. Hésziodosz, Theogonia („Az istenek születése”)
Hésziod.
Erga Hésziodosz, Erga kai hémerai („Munkák és napok”)



Hom. Il. Homérosz, Iliász
Hom. Od. Homérosz, Odüsszeia
Horatius Horatius, Ódák
Hérodotosz Hérodotosz, Hisztoriai („Görög–perzsa háború”)
Liv. Livius, Ab urbe condita („A város alapításáról”)
Ovid. Fasti Ovidius, Festi („Ünnepi naptár”)
Ovid.
Heroides Ovidius, Heroides („Hősnők levelei”)
Ovid. Met. Ovidius, Metamorphoses („Átváltozások”)
Pausz. Pauszaniasz, Periégészisz tész Helladosz („Görögország
leírása”)
Plin. Nat.
hist. (Id.) Plinius, Naturalis historia („Természettudomány”)
Plut. Plutarkhosz
Verg. Aen. Vergilius, Aeneis
Verg. Georg. Vergilius, Georgica
A Biblia könyveinek rövidítésjegyzéke
Ószövetség
Ter Teremtés könyve
Kiv Kivonulás könyve
Lev Leviták könyve
Szám Számok könyve
MTörv Második Törvénykönyv
Józs Józsue könyve
Bír Bírák könyve
Rút Rút könyve
1Sám Sámuel I. könyve
2Sám Sámuel II. könyve
1Kir Királyok I. Könyve



2Kir Királyok II. könyve
1Krón Krónikák I. könyve
2Krón Krónikák II. könyve
Ezd Ezdrás könyve
Neh Nehemiás könyve
Tób Tóbiás könyve
Jud Judit könyve
Esz Eszter könyve
1Mak Makkabeusok I. könyve
2Mak Makkabeusok II. könyve
Jób Jób könyve
Zsolt Zsoltárok könyve
Péld Példabeszédek könyve
Préd Prédikátor könyve
Én Énekek éneke
Bölcs Bölcsesség könyve
Sir Sirák fia könyve
Iz Izajás könyve
Jer Jeremiás könyve
Siral Siralmak könyve
Bár Báruk könyve
Ez Ezekiel könyve
Dán Dániel könyve
Oz Ozeás könyve
Jo Joel könyve
Ám Ámosz könyv
Abd Abdiás könyve
Jón Jónás könyve
Mik Mikeás könyve
Náh Náhun könyve
Hab Habakuk könyve
Szof Szofoniás könyve



Ag Aggeus könyve
Zak Zakariás könyve
Mal Malakiás könyve
Újszövetség
Mt Máté evangéliuma
Mk Márk evangéliuma
Lk Lukács evangéliuma
Jn János evangéliuma
ApCsel Apostolok Cselekedetei
Róm Rómaiaknak írt levél
1Kor Korintusiaknak írt I. levél
2Kor Korintusiaknak írt II. levél
Gal Galatáknak írt levél
Ef Efezusiaknak írt levél
Fil Filippieknek írt levél
Kol Kolosszeieknek írt levél
1Tesz Tesszalonikaiaknak írt I. Levél
2Tesz Tesszalonikaiaknak írt II. levél
1Tim Timóteusnak írt I. levél
2Tim Timóteusnak írt II. levél
Tit Titusznak írt levél
Filem Filemonnak írt levél
Zsid Zsidóknak írt levél
Jak Szent Jakab levele
1Pt Szent Péter I. levele
2Pt Szent Péter II. levele
1Jn Szent János I. levele
2Jn Szent János II. levele
3Jn Szent János III. levele
Júd Szent Júdás levele



Jel Jelenések könyve
Az idézetek és a rövidítések a Szent István Társulat 1976-os Biblia-kiadását követik.



Mutató
I. A címszavak témakörök szerinti csoportosítása
állatok: r albatrosz, r állat/állatok, r bálna, r bagoly, r bárány/juh, r béka, r bika, r bogár, r borjú, r csalogány/fülemüle, r csiga, r daru, r delfin, r denevér, r disznó/vaddisznó, r egér, r elefánt, r farkas, r fecske, r féreg/hernyó/báb, r galamb/gerle, r gazella, r gém, r gyík, r hal, r hangya, r harkály, r hattyú, r hiúz, r holló, r íbisz, r jaguár, r kacsa, r kagyló, r kakas, r kecskebak, r keselyű, r kígyó, r kos, r krokodil/aligátor, r kutya, r légy, r leopárd/párduc, r liba/lúd, r ló, r macska, r madár, r majom, r medve, r méh, r mókus, r nyúl, roroszlán, r papagáj, r patkány, r páva, r pelikán, r pillangó/lepke, r pók, r rák, r róka, r sas, r sáska, r skorpió, r strucc, r szalamandra, r szamár, r szarvas, r szkarabeusz, r szivacs, r tehén, r teknős, r teve, r tigris, r tücsök, r varjú, r veréb, r víziló
cselekedetek: r áldás, r áldozás/áldozat, r álom, r fürdés, r halász/halászat, r kézrátétel, r körülmetélés, r lehelet/lélegzet, r menyegző, r orgia/karnevál, r szent nász, r színház, r szó/ige, r tánc, r út/utazás, r vadász/vadászat, r zarándok/zarándoklat, r zene
emberek: r aggastyán, r apostol, r férfi és nő, r gyermek, r halász/halászat, r király és királyné, r koldus, r pásztor, r próféta/vates/szibülla, r ősök, r sámán/táltos, r szűz, r vadász/vadászat, r zarándok/zarándoklat
emberi alkotások, eszközök, tárgyak: r abakusz, r ablak, r ágy, r ajtó, r álarc/maszk, r alkímiai edények, r alkohol, r ásó és kapa, r baba/bábu, r baldachin, r bárd/balta, r betű/írásjel, r bor, r börtön/rab, r buzogány, r címer, r cipő/saru/csizma, r csuklya, r diadalív, r doboz/szelence, r edény, r eke, r fáklya, r fal, r fésű, r fonal/fonás, r fújtató, r függöny/kárpit, r gyertya, r gyertyatartó, r gyűrű, r hangszerek, r ház, r híd, r hinta, r homokóra/óra, r iga, ríj és nyíl, r inga/függőón, r játékkocka, r jantra, r jogar, r kapu, r kard, r kártya, r kehely, r kerék, r kenyér, r kert, r kesztyű, r kikötő, r kohó, r koporsó, r korona, r kosár, r koszorú, r kovász, r könyv/irattekercs, r könyvtár, r köpeny/palást, r körző, r kötél, r kulcs, r kút, r labda, r



labirintus, r lámpa/mécses, r lánc, r lándzsa, r lépcső, r létra, r máglya, r malom, r mandala, r mankó, r méhkas, r mérleg, r naptár, r olaj, r olló, r oltár, r olvasztótégely, r orsó, r ostor/korbács, r oszlop, r pajzs, r palack, r pecsét, r pénz, r piramis, r rom, r ruha, r sakk, r sapka/kalap, r sarló/kasza, r sátor, r sír, r sisak, r szalag, r számok, r szekér/kocsi, r szentségtartó, r szigony, r szita/rosta, r szőlőprés, r szögmérő, r szövés/szövet, r tégla, r templom, r torony, r trón, r tükör, r tűzhely, r urna, r üst, r üveg, r vakolókanál, r vár/kastély, r város, r vonalzó, r zászló, r zene
ékkövek, fémek, ásványok: r achát, r ametiszt, r arany, r drágakő, r ezüst, r fémek/fémmegmunkálás, r gyémánt, r higany, r jádekő, r kén, r mágnes, r ólom, r smaragd, r só, r szén/parázs, r topáz, r vas
geometrikus szimbólumok: r gömb, r háromszög, r hexagramma, r jantra, r r kereszt, r kocka, r kör, r középpont, r mandala, r négyzet, r pentagramma, r szvasztika/horogkereszt, r tíz (Tetraktüsz), r trigrammák
hangszerek: r dob, r duda, r fuvola/furulya/síp, r hangszerek, r harang/csengő, r hárfa, r hegedű, r líra/lant, r kürt/trombita/harsona, r orgona, r sófár
mitikus és keveréklények: r androgün/hermafrodita, r angyal, r baziliszkusz, r csodaszarvas, r egyszarvú/unicornis, r farkasember, r főnix, r gigászok, r griff, r gólem, r gorgók, r Hárpiák, r homunculus, r kentaur, r Kerberosz, r Khimaira, r kozmikus ember, r Leviatán, r manó/kobold, r nimfák, r óriás, r ördögök/démonok, r Pán/Faunus, r Pégaszosz/Pegasus, r sárkány, r Sátán/Lucifer, r sellő, r szatüroszok/faunusok, r szfinx, r Szilénosz/Silenus, r szirének, r törpék, r turul, r tündérek/Tündérország, r vadember, r vámpír
növények: r ág/vessző, r akác, r akantusz, r alma/almafa, r árvácska, r babér, r bambusz, r barack/őszibarack, r bokor, r borostyán/repkény, r cédrus, r ciklámen, r ciprus, r citrom, r cseresznye/cseresznyefa, r csipkebokor, r dió, r eper/szamóca, r fa, r fagyöngy, r falevél, r fenyőfa, r fenyőtoboz, r fokhagyma, r fű/füvek, r füge/fügefa, r fűzfa, r gabona/búza, r galagonya, r gesztenye, r gólya, r gomba, r gránátalma, r gyógynövények, r gyomnövény, r gyümölcs/termés, r ibolya, r izsóp, r körte/körtefa, r liliom, r lótusz, r mag, r mák, r makk, r mandragóra, r mandula, r mirtusz, r



mogyoró, r nád, r napraforgó, r narancs, r nőszirom/írisz, r nyárfa, r nyírfa, r olaj, r orchidea, r őszirózsa/krizantém, r pálma/datolyapálma, r rózsa, r szegfű, r szőlő, r tök, r tölgyfa, r tulipán, r verbéna, r virág
számok: r egy, r kettő, r három, r négy, r öt, r hat, r hét, r nyolc, r kilenc, r tíz, r tizenegy, r tizenkettő, r tizenhárom, r száz, r hatszázhatvanhat, r tízezer, r számok
színek: r arany, r azúr, r barna, r bíbor, r fehér, r fekete, r kék, r lila, r narancssárga, r piros/vörös, r sárga, r színek, r szürke, r zöld
természeti képződmények, jelenségek: r ámbra, r barlang, r
csillag/bolygó, r délibáb, r eső, r ég, r égtájak, r éjszaka, r elemek, r erdő, r évszakok, r felhő, r fény/világosság és sötétség, r folyó, r forrás, r föld, r gyöngy, r hajnal, r hamu, r harmat, r hegy, r hó, r Hold, r homok, r hullám, r idő, r jég, r Jupiter bolygó, r korall, r kő/szikla, r köd, r levegő, r Mars bolygó, r Merkúr bolygó, r méz, r Nap, r Neptunusz bolygó, r óceán, r örvény, r Plútó bolygó, r por, r puszta, r sivatag, r szarv, r Szaturnusz bolygó, r szél, r szén/parázs, r sziget, r szivárvány, r tej, r tenger, r tojás, r toll, r tömjén, r tűz, r Uránusz bolygó, r Vénusz bolygó, r vihar, r villám, r víz, r völgy, r vulkán
testrészek: r ágyék, r anyaméh, r arc, r belek, r csont/csontváz, r fallosz, r fej, r fog, r fül, r haj, r has/gyomor, r kar/kéz, r koponya, r kozmikus ember, r köldök, r köldökzsinór, r köröm/karom, r láb/lábnyom, r lép, r máj és epe, r mell, r orr, r száj, r szakáll, r szárny, r szem, r szemöldök, r szív, r térd, r test/hús, r ujjak, r vér, r vese, r vulva
II. A címszavak jelentésbeli csoportosítása
az anyagi javak szimbólumai: r arany, r aranyborjú, r Baál, r
Babilon/Bábel, r drágakő, r ezüst, r kalmár, r pecsét, r pénz, r ruha
apotropaikus szimbólumok: (gör. apotropaion ’bajelhárító’) r abraxas/abrasax, r ajtó, r ametiszt, r betű/írásjel, r buborék, r csont/csontváz, r drágakő, r elixír, r fény/világosság és sötétség, r fokhagyma, r füst, r galagonya, r gyémánt, r gyertya, r gyógynövények, r gyöngy, r gyűrű, r



hajnal, r hamu, r harang/csengő, r íj és nyíl, r inga/függőón, r jádekő, r kagyló, r kakas, r kereszt, r koszorú, r köldökzsinór, r kör, r küszöb, r láb/lábnyom, r nőszirom/írisz, r olaj, r oroszlán, r pajzs, r pecsét, r pentagramma, r piros/vörös, r smaragd, r só, r szegfű, r szem, r szkarabeusz, r szó/ige, r tölgyfa, r tulipán, r tükör, r tűz, r ujjak, r vas, r vér, r vulva, r zászló, r zene
beavatási szimbólumok: r ajtó, r aranyág, r arcanum, r barlang, r elemek, r fény/világosság és sötétség, r fürdés, r Grál, r hét, r hexagramma, r kapu, r koporsó, r korona, r kulcs, r küszöb, r labirintus, r lépcső, r létra, r méz, r nyolc, r öv, r pentagramma, r szent nász
bináris szimbólumpárok: r Ábel és r Káin, r Ahrimán/Ármány és r Ahura Mazda, r alvilág/Pokol és r Paradicsom, r angyal és r ördögök/démonok, r egy és r kettő, r Eklézsia és Zsinagóga, r égtájak (Észak és Dél, Kelet és Nyugat), r éjszaka és r hajnal, r fehér és r fekete, r fekete és r piros/vörös, r fény/világosság és sötétség, r férfi és nő, r jin és jang, r jobb és bal, r káosz és kozmosz, r levegő és r föld, r Nap és r Hold, r tűz és r víz
bölcsesség-szimbólumok: r aggastyán, r anyaistennő, r apostol, r babér, r bagoly, r bambusz, r betű/írásjel, r bor, r caduceus, r csend, r dió, r fej, r fény/világosság és sötétség, r fonal/fonás, r fül, r halász/halászat, r Hermész/Mercurius, r íbisz, r kentaur (Kheirón), r kilenc, r kincs, r könyv/irattekercs, r könyvtár, r mogyoró, r Pallasz Athéné/Minerva, r Próteusz/Proteus, r próféta/vates/szibülla, r sárkány, r sámán/táltos, r só, r száj, r szem, r Szilénosz/Silenus, r szó/ige, r Zarathusztra/Zoroaszter
élet-szimbólumok: r álom, r anyaistennő, r bölcső, r évszakok, r fa (életfa), r fáklya, r féreg/hernyó/báb, r folyó, r fonal/fonás, r gyermek, r gyertya, r gyümölcs/termés, r hullám, r kenyér, r kerék, r könyv/irattekercs, r kötél, r lámpa/mécses, r lehelet/lélegzet, r levegő, r mag, r malom, r méh, r piros/vörös, r szén/parázs, r színház, r szövés/szövet, r tükör, r tűz, r út/utazás, r vér, r víz, r zöld
erő- és hatalom-szimbólumok: r ág/vessző, r amazónok, r Arész/Mars, r Baál, r baldachin, r bárd/balta, r bíbor, r bika, r bot, r buzogány, r címer, r diadalív, r disznó/vaddisznó (vadkan), r fémek/fémmegmunkálás, r fog, r griff, r Héraklész/Hercules, r jaguár, r jogar, r kalapács, r kard, r király és



királyné, r korona, r kos, r köpeny/palást, r kör, r Kronosz/Saturnus, r láb/lábnyom, r lándzsa, r leopárd/párduc, r Marduk, r medve, r Ódin/Wotan, r oroszlán, r ostor/korbács, r oszlop, r öv, r pajzs, r piramis, r ruha, r sárkány, r sas, r sólyom, rszarv, rszfinx, r szigony, r térd, r tigris, r tölgyfa, r trón, r turul, r vár/kastély, r város, r vas, r villám, r zászló, r Zeusz/Jupiter
eszmény- és tökéletesség-szimbólumok: r androgün/hermafrodita, r anyaméh, r arany, r aranykor, r Árkádia, r Atlantisz, r azúr, r bíbor, r bölcsek köve, rBuddha, r cseresznye/cseresznyefa, r dicsfény/glória, r drágakő, r ég, r egy, r fehér, r fény/világosság és sötétség, r férfi és nő, r gömb, r Grál, r gyémánt, r gyermek, r gyöngy, r három, r háromszög, r hattyú, r Hellász, r Heszperiszek kertje, r hét, r hexagramma, r jádekő, r jantra, r Jézus Krisztus, r Kánaán, r Khariszok/Gráciák, r kék, r kert, r kikötő, r kilenc, r király és királyné, r kocka, r koszorú, r kör, r liliom, r ló, r lótusz, r méhkas, r mennyei Jeruzsálem, r nirvána, r orchidea, r öt, r Paradicsom, r pásztor, r páva, r pentagramma, r pillangó/lepke, r rózsa, r sziget, r szivárvány, r szűz, r Szűz Mária, r test/hús, r tíz, r tizenkettő, r tízezer, r virág, r zene
a férfi princípium szimbólumai: r Ádám, r ágyék, r Adónisz, r
Apollón/Apollo, r Arész/Mars, r Attisz, r Baál, r bárd/balta, r bika, r bot, r buzogány, r Dionüszosz-Bakkhosz/Liber-Bacchus, r Don Juan, r Dumuzi/Tammúz, r ég, r eke, r eső, r fáklya, r fallosz, r Faust, r fenyőtoboz, r férfi és nő, r folyó, r fuvola/furulya/síp, r füge/fügefa, r gomba, r hal, r harmat, r háromszög, r Hermész/Mercurius, r hegy, r íj és nyíl, r jádekő, r jantra, r jin és jang, r jogar, r kalapács, r kakas, r kard, r kecskebak, r kén, r kígyó, r kos, r Kronosz/Saturnus, r lándzsa, r levegő, r Marduk, r Nap, r Ódin/Wotan, r orr, r oszlop, r Ozirisz/Szarapisz, r Pán/Faunus, r Síva, r szakáll, r szarv, r szél, r tölgyfa, r tűz, r Uranosz/Uranus, r vér, r villám, r Visnu, r víz, r Zeusz/Jupiter
a gonosz erők szimbólumai: r Ahrimán/Ármány, r Antikrisztus, r árnyék, r bagoly, r bambusz, r baziliszkusz, r béka, r boszorkány, r denevér, r erdő, r Erinnüszök/Furiák, r farkas, r farkasember, r fekete, r fény/világosság és sötétség, r gigászok, r gorgók, r gyík, r Hárpiák, r hatszázhatvanhat, r holló, r káosz és kozmosz, r kecskebak, r kentaur, r Kerberosz, r kígyó, r krokodil/aligátor, r kutya, r légy, r Leviatán, r macska, r máj és epe, r



manó/kobold, r óriás, r oroszlán, r ördögök/démonok, r pók, r róka, r sárkány, r Sátán/Lucifer, r sellő, r szamár, r Széth, r szfinx, r szirének, r teknős, r test/hús, r tizenhárom, r törpék, r vadász/vadászat, r vámpír, r varjú, r vas, r villám, r víziló
gyász- és sír-szimbólumok: r áldozás/áldozat, r aszphodélosz, r bagoly, r ciprus, r fáklya, r fehér, r fekete, r fűzfa, r haj, r hamu, r kehely, r kereszt, r koporsó, r koszorú, r kő/szikla, r máglya, r oszlop, r por, r ruha, r sír, r torony, r urna, r virág
halál- és pusztulás-szimbólumok: r alvilág/Pokol, r apokalipszis, r
Apokalipszis lovasai, r aratás, r árnyék, r buborék, r csend, r csont/csontváz, r egér, r éjszaka, r évszakok (ősz, tél), r falevél, r fény/világosság és sötétség, r föld, r fű/füvek, r Hadész-Plutón/Orcus, Dis, r haláltánc, r hamu, r hó, r olló, r homokóra/óra, r idő, r káosz és kozmosz, r kígyó, r kohó, r koponya, r köd, r kürt/trombita/harsona, r légy, r máglya, r malom, r mocsár, r patkány, r por, r puszta, r rom, r sarló/kasza, r sáska, r sivatag, r skorpió, r szfinx, r test/hús, r tűz, r vámpír, r varjú, r vér, r vihar, r virág, r víz
halhatatlanság-szimbólumok: r aggastyán, r ambrózia, r arany, r babér, r barack/őszibarack, r borostyán/repkény, r daru, r denevér, r drágakő, r elixír, r fa, r fagyöngy, r fény/világosság, és sötétség, r fenyőfa, r főnix, r harmat, r koszorú, r kő/szikla, r méz, r Nap, r nektár, r Olümposz, r pálma/datolyapálma, r Paradicsom, r páva, r só, r szárny, r sziget, r tao, r tej, r teknős, r tündérek/Tündérország, r villám
idő-szimbólumok: r állatöv, r évszakok, r folyó, r főnix, r Hold, r homokóra/óra, r idő, r Khronosz, r kígyó, r kör, r Kronosz/Saturnus, r Mitra/Mithrasz, r naptár, r szárny, r szövés/szövet
igazság-szimbólumok: r bor, r fáklya, r fátyol/lepel, r fény/világosság és sötétség, r idő, r kard, r mérleg, r Nap, r szem, r tükör
kozmogóniai szimbólumok: r androgün/hermafrodita, r ég, r egy, r éjszaka, r elemek, r fémek/fémmegmunkálás, r föld, r fújtató, r jin és jang, r káosz és kozmosz, r kohó, r kozmikus ember, r lótusz, r mag, r örvény, r



ősanyag, r sárkány, r spirál, r szél, r szent nász, r szó/ige, r tánc, r tenger, r tojás, r vihar, r villám, r víz
kozmológiai szimbólumok: rállatöv, r alvilág/Pokol, r dob, r ég, r égtájak, r Erósz/Amor/Cupido, r fa, r fátyol/lepel, r gömb, r három, r hegy, r hét, r homokóra/óra, r jantra, r kapu, r kártya, r kereszt, r kert, r kígyó, r kilenc, r kő/szikla, r köldök, r kör, r kőrisfa (Yggdraszill), r kötél, r középpont, r líra/lant, r malom, r mandala, r naptár, r négy, r négyzet, r nyolc, r orsó, r oszlop, r öt, r Paradicsom, r Purgatórium, r sakk, r sátor, r spirál, r számok, r szefirá/szefirot, r szekér/kocsi, r szél, r szövés/szövet, r tánc, r templom, r tíz, r tízezer, r tizenkettő, r trigrammák, r város, r zene
költészet-szimbólumok: r Amphión, r Apollón/Apollo, r Arión, r Árkádia, r babér, r borostyán/repkény, r csalogány/fülemüle, r DionüszoszBakkhosz/Liber-Bacchus, r fonal/fonás, r forrás, r hárfa, r hattyú, r hegedű, r Helikón, r Hellász, r Khariszok/Gráciák, r koszorú, r lámpa/mécses, r líra/lant, r méh, r méz, r Múzsák, r Orpheusz, r Parnasszosz/Parnassus, r Pégaszosz/Pegasus, r próféta/vates/szibülla, r szárny, r szó/ige, r tücsök, r zene
lélek-szimbólumok: r bárány/juh, r bogár, r börtön/rab, r denevér, r galamb/gerle, r gyermek, r hattyú, r ház, r lehelet/lélegzet, r madár, r méh, r páva, r pillangó/lepke, r Pszükhé/Psyche, r sas, r szárny, r szarvas, r szekér/kocsi, r szem, r szén/parázs, r szív
lunáris szimbólumok: r Artemisz/Diana, r ezüst, r férfi és nő, r gyík, r gyöngy, r Hekaté, r Hold, r íbisz, r Ízisz, r kerék, r kör, r kutya, r macska, r naptár, r nyúl, r Perszephoné/Proserpina, r pók, r szarv, r tehén, r teknős
makrokozmosz-szimbólumok: r állatöv, r égtájak, r elemek, r fa, r gömb, r hexagramma, r jin és jang, r káosz és kozmosz, r kozmikus ember, r kő/szikla, r kör, r középpont, r mandala, r négy, r négyzet, r templom, r trigrammák, r ujjak, r víz
mikrokozmosz-szimbólumok: r csakra, r csont/csontváz, r köldök, r naptár, r pentagramma, r szem, r test/hús, r ujjak, r vér



a női, anyai princípium szimbólumai: r ág/vessző, r ágy, r anyaistennő, r anyaméh, r Aphrodité/Venus, r barlang, r bokor, r Boldogasszony, r bölcső, r bőségszaru, r cseresznye/cseresznyefa, r Démétér/Ceres, r doboz/szelence, r edény, r éjszaka, r erdő, r fa, r fal, r férfi és nő, r fészek, r Flora, r forrás, r föld, r Gaia/Tellus, r galamb/gerle, r gyöngy, r hajó/bárka, r háromszög, r hársfa, r ház, r higany, r Héra/Juno, r Hold, r Innin/Istar/Astarta, r Ízisz, r jantra, r jin és jang, r kacsa, r kagyló, r kehely, r kohó, r koporsó, r kosár, r körte/körtefa, r kút, r Kübelé, r liliom, r lótusz, r macska, r méhkas, r mell, r óceán, r orsó, r Rhea, r rózsa, r sír, r szem, r szemöldök, r szfinx, r szív, r tó, r tojás, r urna, r vár/kastély, r város, r verbéna, r víz, r völgy, r vulva
az önkényuralom, az elnyomás szimbólumai: r börtön/rab, r cipő/csizma, r fal, r háló, r iga, r király és királyné, r lánc, r piramis, r trón, r Zeusz/Jupiter
sors- és végzet-szimbólumok: r fonal/fonás, r gömb, r játékkocka, r kártya, r kerék, r könyv/irattekercs, r mérleg, r Moirák/Párkák, r Nemeszisz, r olló, r szem, r Tükhé/Fortuna
szakrális szimbólumok: r áldás, r áldozás/áldozat, r angyal, r arany, r azúr, r baldachin, r bíbor, r bor, r csodaszarvas, r dicsfény/glória, r drágakő, r ég, r egy, r fa, r felhő, r fény/világosság és sötétség, r frigyláda, r Grál, r gyertyatartó, r három, r háromszög, r ikonosztáz, r jantra, r Jézus Krisztus, r kehely, r kenyér, r kereszt, r király és királyné, r korona, r koszorú, r köldök, r kő/szikla, r középpont, r mandala, r mandorla, r Nap, r olaj, r oltár, r ősök, r ruha, r sátor, r szem, r szent nász, r szentségtartó, r szivárvány, r szó/ige, r Szűz Mária, r szvasztika/horogkereszt, r templom, r tömjén, r trón, r turul, r tűz, r tűzhely, r város, r vihar, r villám, r víz, r zene
szoláris szimbólumok: r Apollón/Apollo, r arany, r daru, r dicsfény/glória, r fény/világosság és sötétség, r főnix, r gém, r griff, r hattyú, r Héliosz/Sol, r Jézus Krisztus, r kakas, r kerék, r kör, r liba/lúd, r Mitra/Mithrasz, r Nap, r oroszlán, r páva, r piramis, r Ré, r sas, r sólyom, r szarvas, r szem, r szkarabeusz, r szvasztika/horogkereszt, r tűz, r vér
szerelmi szimbólumok: r alma/almafa, r Aphrodité/Venus, r csók, r eper/szamóca, r Erósz/Amor/Cupido, r férfi és nő, r galamb/gerle, r háló, r hársfa, r hattyú, r íj és nyíl, r kert, r mágnes, r máj és epe, r mandragóra, r



méz, r mirtusz, r öv, r rózsa, r szív, r tulipán, r vadász/vadászat, r Vénusz bolygó, r virág
szexuális szimbólumok: r csók, r eke, r eső, r fallosz, r föld, r harmat, r jantra, r kert, r ló (lovaglás), r malom, r Mars bolygó, r menyegző, r méz, r olvasztótégely, r orgia/karnevál, r orr, r piros/vörös, r rózsa, r száj, r szent nász, r tulipán, r virág, r vulva
születési és újjászületési szimbólumok: r ágyék, r anyaistennő, r anyaméh, r barlang, r bölcső, r csont/csontváz, r évszakok (tavasz), r fény/világosság és sötétség, r féreg/hernyó/báb, r főnix, r fű/füvek, r fürdés, r gabona/búza, r gólya, r gyermek, r hajnal, r Hold, r káosz és kozmosz, r kígyó, r kohó, r mag, r méh, r Nap, r naptár, r nyolc, r pillangó/lepke, r szkarabeusz, r tenger, r tojás, r üst, r víz
termékenységi és bőség-szimbólumok: r ág/vessző, r ágyék, r
alma/almafa, r anyaistennő, r anyaméh, r bika, r bőségszaru, r edény, r eső, r fa, r fallosz, r fenyőtoboz, r föld, r gabona/búza, r gomba, r gránátalma, r gyümölcs/termés, r hal, r harmat, r kalapács, r Kánaán, r kecskebak, r kert, r kígyó, r kosár, r kút, r Kübelé, r mák, r makk, r mag, r mandula, r méh, r mell, r méz, r nyúl, r olaj, r orchidea, r orgia/karnevál, r öt, r pálma/datolyapálma, r Pán/Faunus, r patkány, r Plutosz, r smaragd, r spirál, r szatüroszok/faunusok, r szent nász, r szőlő, r tánc, r tehén, r tej, r thürszosz, r tojás, r virág, r vulva
theophanikus szimbólumok: r állat/állatok, r arany, r bika, r bor, r csillag/bolygó, r csipkebokor, r csodaszarvas, r dicsfény/glória, r egyszarvú/unicornis, r eső, r felhő, r fény/világosság és sötétség, r galamb/gerle, r hegy, r Hold, r harmat, r Jézus Krisztus, r kar/kéz, r kenyér, r Nap, r sas, r szem, r szentségtartó, r szivárvány, r szó/ige, r turul, r tűz, r vihar, r villám
transzcendencia-szimbólumok: r állatöv, r azúr, r csillag/bolygó, r dicsfény/glória, r ég, r eső, r fagyöngy, r fehér, r felhő, r fény/világosság és sötétség, r frigyláda, r füst, r Grál, r hajnal, r harang/csengő, r harmat, r hegy, r Hold, r kék, r mandorla, r mennyei Jeruzsálem, r Nap, r nirvána, r olaj, r Olümposz, r Paradicsom, r sárga, r szivárvány, r trón, r turul, r tűz



transzcendens szférával való összeköttetés szimbólumai: r áldozás/
áldozat, r angyal, r apostol, r böjt, r csakra, r dicsfény/glória, r dob, r fa, r füst, r hajnal, r hegy, r Hermész/Mercurius, r híd, r hinta, r íj és nyíl, r ikonosztáz, r jantra, r kapu, r kar/kéz, r király és királyné, r korona, r középpont, r lépcső, r létra, r madár, r mandala, r naptár, r olaj, r oltár, r oszlop, r próféta/vates/szibülla, r ruha, r sámán/táltos, r seb, r sivatag, r szárny, r szivárvány, r szó/ige, r szent nász, r Szűz Mária, r tánc, r tao, r templom, r toll, r torony, r tömjén, r tűzhely, r ujjak, r zarándok/zarándoklat, r Zarathusztra/Zoroaszter, r zene
III. A címszavak vallás és eszmerendszerek
szerinti csoportosítása
alkímiai szimbólumok: r alkímiai edények, r arany, r arcanum, r athanor, r bölcsek köve, r caduceus, r elemek, r elixír, r fémek/fémmegmunkálás, r fújtató, r Hermész/Mercurius, r hét, r higany, r homunculus, r kén, r kohó, r lépcső, r menyegző, r ólom, r olvasztótégely, r ősanyag, r só, r tao, r tűz
antik mitológiai szimbólumok: r Adónisz, r Adónisz-kert, r Akhilleusz sarka, r Aeneas/Aineiasz, r amazónok, r ambrózia, r Antigoné, r Aphrodité/Venus, r Apollón/Apolló, r aranygyapjú, r aranykor, r Arész/Mars, r argonauták, r Argosz/Argus, r Ariadné, r Arión, r Árkádia, r Artemisz/Diana, r Aszklépiosz/Aesculapius, r aszphodélosz, r Attisz, r bakkhánsnők/mainaszok, r Baubó, r bőségszaru, r caduceus, r Daidalosz és Ikarosz/Daedalus és Icarus, r Dido, r Dionüszosz-Bakkhosz/Liber-Bacchus, r Démétér/Ceres, r Éósz/Aurora, r Erósz/Amor/Cupido, r Erinnüszök/Furiák, r Flora, r Gaia/Tellus, r Ganümédész, r gigászok, r gorgók, r Hadész-Plutón/Orcus, r Dis, r Hárpiák, r Hébé/Iuventa, r Hekaté, r Helikón, r Héliosz/Sol, r Héphaisztosz/Vulcanus, r Héra/Juno, r Héraklész/Hercules, r Hermész/Mercurius, r Heszperiszek kertje, r Hesztia/Vesta, r Hórák, r Janus, r káosz és kozmosz, r kentaur, r Kerberosz, r Khariszok/Gráciák, r Khimaira, r Khronosz, r Kronosz/Saturnus, r Kübelé, r Moirák/Párkák, r Múzsák, r Narkisszosz/Narcissus, r nektár, r Nemeszisz, r nimfák, r Niobé, r Odüsszeusz/Ulixes (Ulysses), r Oidipusz, r Olümposz, r Orpheusz, r Pallasz Athéné/Minerva, r Pán/Faunus, r Parnasszosz/Parnassus, r Pégaszosz/Pegasus, r Perszephoné/Proserpina, r



Philémón és Baukisz/Philemon és Baucis, r Plutosz, r Poszeidón/Neptunus, r próféta/vates/szibülla, r Prométheusz, r Próteusz/Proteus, r Pszükhé/Psyche, r Pügmalión/Pygmalion, r Rhea, r Romulus és Remus, r szatüroszok/faunusok, r szfinx, r Szilénosz/Silenus, r szirének, r Sziszüphosz, r Tükhé/Fortuna, r thürszosz, r Uranosz/Uranus, r Zeusz/Jupiter
asztrológiai szimbólumok: r állatöv, r Bak csillagkép, r Bika csillagkép, r csillag/bolygó, r Halak csillagkép, r hét, r Hold, r Ikrek csillagkép, r Jupiter bolygó, r Kos csillagkép, r Mars bolygó, r Merkúr bolygó, r Mérleg csillagkép, r Nap, r Neptunusz bolygó, r Nyilas csillagkép, r Oroszlán csillagkép, r Plútó bolygó, r Rák csillagkép, r Skorpió csillagkép, r Szaturnusz bolygó, r Szűz csillagkép, r tizenkettő, r ujj , r Uránusz bolygó, r Vénusz bolygó, r Vízöntő csillagkép, r zene (szférák zenéje)
bráhmanista és hinduista szimbólumok: r anyaistennő (sakti), r
bráhman/Brahmá, r csakra, r elefánt (Ganésa), r jantra, r káosz és kozmosz (jugák), r lehelet/lélegzet, r lótusz, r mandala, r nyolc, r Síva, r szent nász (maithuna), r szó/ige, r tánc (Síva Natarádzsa), r templom, r tojás, r Trimúrti, r tűz, r Visnu
buddhista szimbólumok: rBuddha, r csakra, r dicsfény/glória, r fény/világosság és sötétség, r gyémánt, r jantra, r kar/kéz, r kerék, r kosár, r kör (szanszára), r Maitréja, r mandala, r nirvána, r nyolc, r oszlop, r szekér/kocsi, r templom (sztúpa), r tűz
az egyiptomi hitvilág szimbólumai: r betű/írásjel, r ég (Nut), r Egyiptom, r folyó (Nílus), r föld (Geb), r főnix, rhajó/bárka, r Hórusz, r íbisz (Thot), r Ízisz, r kilenc, r koporsó, r oroszlán, r Ozirisz/Szarapisz, r piramis, r Ré, r sólyom, r Széth, r szfinx, r szkarabeusz, r templom
az elő-ázsiai hitvilág szimbólumai: r Baál, r Babilon/Bábel, r
Dumuzi/Tammúz, r Innin/Istar/Astarta, r Marduk, r pásztor, r szent nász, r templom (zikkurat)
az európai néphit (germán, kelta és szláv hagyomány) szimbólumai: r baba/bábu, r betű/írásjel (rúnák), r boszorkány, r fagyöngy, r Grál, r hársfa, r kalapács, r kozmikus ember (Ymir), r kőrisfa, r máglya, r manó/kobold, r



Moirák/Párkák (nornák), r nyírfa, r Ódin/Wotan, r óriás, r sellő, r só, r sziget, r tojás, r tölgyfa, r törpék, r tündérek/Tündérország, r üst, r vámpír
heraldikai szimbólumok: r állat/állatok, r címer, r holló, r kar/kéz, r medve, r oroszlán, r sárkány, r sas, r sisak, r torony, r tölgyfa, r zászló
iszlám szimbólumok: r böjt, r Hold, r kert, r kocka (Kába-szentély), r kő/szikla, r könyv/irattekercs (Korán), r középpont (Kába-szentély), r Paradicsom, r próféta/vates/szibülla (Mohamed), r sivatag, r szövés/szövet, r tánc (kerengő dervisek), r templom (mecset, dzsámi, minaret), r zarándok/zarándoklat
keresztény szimbólumok: r Ábel, r ablak, r Ábrahám, r Ábrahám kebele, r Ádám, r ág/vessző, r aggastyán, r áldozat/áldozás, r állat/állatok, r alma/almafa, r alpha és ómega, r alvilág/Pokol, r Angyali üdvözlet, r Antikrisztus, r apokalipszis, r Apokalipszis lovasai, r apostol, r Áron vesszeje, r Bábel tornya, r Babilon/Bábel, r baldachin, r bárány/juh, r bolygó zsidó, r bor, r böjt, r csillag/bolygó, r csipkebokor, r dicsfény/glória, r drágakő, r egy, r Eklézsia és Zsinagóga, r Éva, r fa, r fehér, r fény/világosság és sötétség, r forrás, r főnix, r fürdés, r galamb/gerle, r Gedeon gyapjúja, r Grál, r gyertyatartó, r gyöngy, r hajó/bárka, r hal, r halász/halászat, r három, r háromkirályok, r hét, r horgony, r ikonosztáz, r Jessze fája, r Jézus Krisztus, r jobb és bal, r Jó pásztor, r Káin, r kapu, r kar/kéz, r kecskebak, r kehely, r kenyér, r kereszt, r kert, r kézrátétel, r kígyó, r kikötő, r király és királyné, r kos, r koszorú, r kovász, r kő/szikla, r könyv/irattekercs, r kulcs, r kút, r lámpa/mécses, r lándzsa, r lehelet/lélegzet, r liliom, r malom, r menyegző, r mennyei Jeruzsálem, r Mózes, r nád, r narancs, r Noé, r nyáj, r olaj, r olajfa, r oltár, r oroszlán, r ostor, r oszlop, r ördögök/démonok, r pálma/datolyapálma, r Paradicsom, r pásztor, r páva, r pecsét, r pelikán, r próféta/vates/szibülla, r Purgatórium, r Róma, r rózsa, r ruha, r Sátán/Lucifer, r seb, r sivatag (remete szentek), r szarvas, r szentségtartó, r színek, r szivacs, r szivárvány, r szó/ige, r szőlő, r szőlőprés, r szűz, r Szűz Mária, r templom, r test/hús, r tizenkettő, r tömjén, r tövis/tüske, r tudás fája, r út/utazás, r vadász/vadászat, r vér (vértanú szentek), r Veronika kendője, r víz, r zarándok/zarándoklat
kínai szimbólumok: r bambusz, r barack/őszibarack, r denevér, r évszakok, r főnix, r gyöngy, r Hold, r jádekő, r jin és jang, r Jupiter bolygó, r ősök, r



öt, r sárkány, r tao, r templom (pagoda), r tízezer, r trigrammák
mágikus és gnosztikus szimbólumok: r abrakadabra, r abraxas/abrasax, r arcanum, r betű/írásjel, r boszorkány, r caduceus, r Egyiptom, r elemek, r Faust, r fémek/fémmegmunkálás, r Hermész/Mercurius, r hexagramma, r homunculus, r kártya, r mandragóra, r pentagramma, r szefirá/szefirot, r számok
magyar szimbólumok: r Ahrimán/Ármány, r alma/almafa (magyar országalma), r Álmos, r Árpád, r Attila, r Boldogasszony, r címer (magyar állami címer), r csodaszarvas, r délibáb, r Duna és Tisza, r Hadúr, r hét, r jogar (magyar királyi jogar), r kard (Attila kardja), r köpeny/palást (magyar koronázási palást), r korona (magyar Szent Korona), r ló, r puszta, r sámán/táltos, r Szűz Mária (Patrona Hungariae), r turul, r tündérek/Tündérország, r vér (vérszerződés)
perzsa hitvilág szimbólumai: r Ahrimán/Ármány, r Ahura Mazda, r kettő, r Mitra/Mithrasz, r Nap, r torony (Hallgatás tornya), r tűz, r Zarathusztra/Zoroaszter
samanizmus szimbólumai: r állat/állatok, r alvilág/Pokol, r csont/csontváz, r dob, r fa, r harang/csengő, r holló, r íj és nyíl, r korona, r küszöb, r létra, r ló, r madár, r nyírfa, r ruha, r sámán/táltos, r sas, r sátor, r szárny, r szén/parázs, r szita/rosta, r tánc, r toll, r tűzhely, r út/utazás
szabadkőműves szimbólumok: r akác, r csillag/bolygó, r fény/világosság és sötétség, r háromszög, r homokóra/óra, r kalapács, r kék, r kocka, r koporsó, r kő/szikla, r körző, r létra, r méhkas, r oszlop, r piros/vörös, r szögmérő, r templom, r vakolókanál, r vonalzó
zsidó és ószövetségi szimbólumok: r Ábel, r Ábrahám, r Ádám, r áldozás/ áldozat, r angyal, r apokalipszis, r aranyborjú, r Áron vesszeje, r Bábel tornya, r Babilon/Bábel, r bárány/juh, r betű/írásjel, r csipkebokor, r egy, r Egyiptom, r Éva, r fal, r felhő, r frigyláda, r fűzfa, r Gedeon gyapjúja, r gólem, r gránátalma, r gyermek, r gyertyatartó, r gyöngy, r hajó/bárka, r harang/csengő, r hárfa, r hét, r hexagramma (Dávid-csillag), r Izráel, r Jessze fája, r Káin, rKánaán, r kecskebak, r kert, r kézrátétel, r kígyó, r király és királyné, r kocka, r kos, r kő/szikla, r könyv/irattekercs, r



körülmetélés, r lámpa/mécses, r Leviatán, r Lilith, r mennyei Jeruzsálem, r Mózes, r Noé, r oltár, r oroszlán, r oszlop, r ősök, r próféta/vates/szibülla, r puszta, r sárga, r Sátán/Lucifer, r sátor, r sivatag, r sófár, r számok, r szefirá/szefirot, r szivárvány, r szőlő, r templom (Salamon temploma), r tíz, r tizenkettő, r tűz, r vihar, r villám, r víz
IV. A kötetben előforduló legfontosabb keresztény
ikonográfiai motívumok, attribútumok,
szimbólumok
1. ÓKERESZTÉNY jelképek: r alpha és ómega, r bárány/juh, r betű/ írásjel, r galamb/gerle, r hal, r horgony, r Jó pásztor, r kereszt, r koszorú, r oltár, r Orpheusz, r sír, r szarvas
2. GÖRÖGKELETI jelképek: r ikonosztáz, r Jézus Krisztus, r kapu, r kereszt, r oltár, r Szűz Mária, r templom
3. KATOLIKUS jelképek, ikonográfiai hagyományok: r kereszt, r oltár, r Róma, r templom
angyalok attribútumai: r angyal, r dicsfény/glória, r hangszerek, r jogar, r kilenc, r korona, r szárny, r zene
Gábriel arkangyal: r Angyali üdvözlet, r liliom
Szt. Mihály arkangyal: r apokalipszis, r kard, r mérleg
apostolok: (r apostol, r oszlop, r tizenkettő)
Szt. Pál: r kard
Szt. Péter: r kulcs
Szt. János: r kehely, r kígyó
Szt. András: r kereszt



Szt. Bertalan: r bőr
ifj. Szt. Jakab: r bot
Szt. Tamás: r lándzsa
id. Szt. Jakab: r bot, r kagyló, r köpeny/palást, r sapka/kalap, r tök
Szt. Fülöp: r bot, r kereszt
Szt. Máté: r bárd/balta, r bot, r pénz
Szt. (Júdás) Tádé: r bárd/balta
Júdás: r csók, r ezüst, r sárga, r tizenhárom
Atya: r aggastyán, r alpha és ómega, r egy, r felhő, r kar/kéz, r király és királyné, r középpont, r oszlop, r pásztor, r szem
erények és bűnök attribútumai: r hét
teológiai erények: r ajtó, r három
Hit: r kehely, r kereszt, r kocka
Remény: r bőségszaru, r főnix, r horgony, r korona, r zászló
Szeretet: r bárány/juh, r gyümölcs/termés, r kosár, r pelikán, r piros/vörös, r szív
sarkalatos erények: r négy
Igazságosság: r kard, r mérleg, r szem
Bátorság/Erő: r kard, r oroszlán, r oszlop
Okosság/Bölcsesség: r kígyó, r korona, r könyv/irattekercs, r tükör
Mértékletesség: r edény, r fáklya, r homokóra/óra, r kard



Bálványimádás/Hitetlenség: r majom, r ördögök/démonok, r sárkány, r tűz
Kétségbeesés: r ördögök/démonok
Harag: r kard, r kígyó, r medve, r ruha
Igazságtalanság: r béka, r kard, r mérleg (földre hajítva)
Gyávaság: r nyúl, r ruha
Butaság: r bagoly, r denevér, r nád, r szamár
Mértéktelenség: r farkas, r róka
egyéb, gyakran megjelenített bűnök:
Állhatatlanság: r denevér, r kígyó, r róka
Álnokság:: r denevér, r kígyó, r róka
Falánkság: r disznó/vaddisznó, r farkas, r medve, r róka
Hiúság/Gőg: r páva, r pénz, r tükör
Irigység: r béka, r kutya, r skorpió
Kéjvágy: r kecskebak, r kígyó, r majom
eszkatologikus szimbólumok: r Ábrahám kebele, r alvilág/Pokol, r Antikrisztus, r apokalipszis, r Apokalipszis lovasai, r aratás, r csont/csontváz, r háló, r hét, r jobb és bal, r kard, r kürt/trombita/harsona, r liliom, r mennyei Jeruzsálem, r mérleg, r pecsét, r sárkány, r sáska, r sír, r tó, r tűz
eucharisztia-jelképek: r Ábel, r áldozás/áldozat, r bor, r gabona/búza, r kehely, r kenyér, r malom, r oltár, r szentségtartó, r szőlő, r szőlőprés
evangélista jelképek: (r állat/állatok, r szárny)



Máté: r angyal
Márk: r oroszlán
Lukács: (ökör) r bika
János: r sas
hét szabad művészet attribútumai: r hét, r létra
Aritmetika: r abakusz
Geometria: r abakusz, r körző, r szögmérő, r vonalzó
Zene: r hangszerek
Asztronómia: r gömb
Dialektika: r ág/vessző, r kígyó, r skorpió, r virág
Grammatika: r ág/vessző, r könyv/irattekercs
Retorika: r kard, r könyv/irattekercs, r pajzs
Krisztus-szimbólumok: (r Jézus Krisztus), r Ádám, r ág/vessző, r Apollón/Apollo, r bárány/juh, r betű/írásjel, r bor, r csillag/bolygó, r dicsfény/glória, r Dionüszosz-Bakkhosz/Liber-Bacchus, r egyszarvú/unicornis, r fecske, r fény/világosság és sötétség, r féreg/hernyó/báb, r főnix, r Grál, r griff, r gyöngy, r hal, r Jessze fája, r Jó pásztor, r kapu, r kard, r kehely, r kenyér, r kereszt, r király és királyné, r korona, r könyv/irattekercs, r kút, r leopárd/párduc, r liliom, r méh, r menyegző, r Nap, r nyolc, r olaj, r oroszlán, r Orpheusz, r páva, r pecsét, r pelikán, r próféta/vates/szibülla, r Prométheusz, r rák, r sas, r seb, r strucc, r szalamandra, r szamár, r szarvas, r szegfű, r szén/parázs, r szív, r szó/ige, r szőlő, r szvasztika/horogkereszt, r tej, r tövis/tüske, r út/utazás, r Veronika kendője, r zászló
magyar szentek attribútumai:



Árpád-házi Szt. Erzsébet: r kenyér, r rózsa
Árpád-házi Szt. Margit: r korona, r könyv/irattekercs, r liliom
Szt. Imre herceg: r liliom
Szt. István király: r kar/kéz (Szent Jobb), r korona, r köpeny/palást, r lándzsa, r Szűz Mária
Szt. László király: r bárd/balta, kard, r korona, r pajzs
Mária-szimbólumok: (r Szűz Mária), r Angyali üdvözlet, r Áron vesszeje, r Boldogasszony, r csillag/bolygó, r csipkebokor, r edény, r elefántcsont, r Éva, r férfi és nő, r fonal/fonás, r forrás, r Gedeon gyapjúja, r Grál, r gyógynövények, r híd, r Hold, r ibolya, r liliom, r kapu, r kék, r kert, r király és királyné, r korona, r köpeny/palást, r kút, r létra, r méhkas, r mell, r nőszirom/írisz, r oroszlán, r rózsa, r szőlő, r templom, r torony, r trón, r tükör, r út/utazás, r üveg, r virág
mártír szentek attribútumai: r dicsfény/glória, r pálma/datolyapálma, r vér
Alexandriai Szt. Katalin: r gyűrű, r kerék, r korona
Antiochiai Szt. Margit: r sárkány
Keresztelő Szt. János: r bárány/juh, r bot, r bőr, r fej, r kereszt, r teve
Sienai Szt. Katalin: r seb
Szt. Ágnes: r bárány/juh, r haj
Szt. Ágota: r mell
Szt. Apollónia: r fog
Szt. Borbála: r kehely, r korona, r torony
Szt. Dorottya: r alma/almafa, r kard, r korona, r kosár, r rózsa



Szt. Cecília: r hangszerek, r orgona, r zene
Szt. Erazmus: r belek
Szt. Euszták: r szarvas
Szt. György: r kard, r sárkány
Szt. István: r kő/szikla
Szt. Orsolya: r hajó/bárka, r íj és nyíl, r köpeny/palást
Szt. Sebestyén: r íj és nyíl, r seb
nyugati egyházatyák attribútumai:
Nagy Szt. Gergely: r galamb/gerle, r könyv/irattekercs
Szt. Ágoston: r gyermek, r könyv/irattekercs, r szív
Szt. Ambrus: r bölcső, r könyv/irattekercs, r méh
Szt. Jeromos: r bot, r homokóra/óra, r koponya, r könyv/irattekercs, r oroszlán
ószövetségi alakok attribútumai:
négy nagypróféta (Izajás, Jeremiás, Ezekiel, Dániel) r könyv/irattekercs, r négy, r próféta/vates/szibülla, r sapka/kalap, r szakáll
Ábel: r bárány/juh (r Ábel )
Ábrahám: r kos, r ősök (r Ábrahám )
Ádám: r alma/almafa, r ásó és kapa, r férfi és nő, r test/hús (r Ádám )
Áron: r Áron vesszeje, r mandula, r száj
Dávid: r hárfa, r kő/szikla



Éva: r alma/almafa, r férfi és nő, r kígyó, r test/hús, (r Éva)
Gedeon: r Gedeon gyapjúja
Illés: r próféta/vates/szibülla, r szekér/kocsi
Jób: r seb
Jónás: r hal, r próféta/vates/szibülla
Káin: r gabona/búza (r Káin)
Mózes: r bot, r csipkebokor, r forrás, r kosár, r kő/szikla, r szarv (r Mózes)
Noé: r galamb/gerle, r hajó/bárka, r szivárvány, r szőlő (r Noé)
Salamon király: r király és királyné, r korona, r templom
Sámson: r haj, r oszlop
Paradicsom-jelképek: r Ábrahám kebele, r angyal, r ég, r fa, r fény/világosság és sötétség, r kapu, r kert, r kör, r kút, r mennyei Jeruzsálem, r Paradicsom, r páva, r rózsa, r zene
Pokol-jelképek: r alvilág/Pokol, r bálna, r fény/világosság és sötétség, r has/gyomor, r jég, r ördögök/démonok, r spirál, r száj, r tó, r tűz
Purgatórium-jelképek: r hegy, r Purgatórium, r tűz
Passió-jelképek: r hegy, r kehely, r kereszt, r korona, r lándzsa, r lila, r nád, r nőszirom/írisz, r ostor/korbács, r oszlop, r seb, r szegfű, r szivacs, r tövis/tüske, r vér, r Veronika kendője
remete szentek és szerzetesrend-alapítók attribútumai: r barlang, r homokóra/óra, r sivatag
Assisi Szt. Ferenc: r barna, r farkas, r kötél, r madár, r seb, r szürke
Egyiptomi Szt. Mária: r kenyér



Loyolai Szt. Ignác: r szív
Remete Szt. Antal: r disznó/vaddisznó, r kereszt (tau-kereszt), r ördögök/démonok
Remete Szt. Pál: r holló
Szt. Domonkos: r fáklya, r kutya
Sátán-szimbólumok: (r Sátán/Lucifer), r alvilág/Pokol, r Antikrisztus, r baziliszkusz, r béka, r boszorkány, r denevér, r gyík, r egér, r farkas, r fekete, r hatszázhatvanhat, r kaméleon, r kártya, r kecskebak, r kígyó, r kutya, r légy, r macska, r majom, r medve, r mókus, r oroszlán, r ördögök/démonok, r piros/vörös, r pók, r róka, r sárkány, r szarv, r varjú, r zöld
Szentlélek-szimbólumok: r arc, r galamb/gerle, r hét, r kút, r lehelet/lélegzet, r méh, r olaj, r színek, r szív, r szivárvány, r tűz, r zöld
szentháromság-szimbólumok: r arc, r gömb, r három, r háromszög, r lépcső, r ujjak
4. EVANGÉLIKUS jelképek: r csillag/bolygó, r fül, r gyertyatartó, r kehely, r könyv/irattekercs, r oltár, r rózsa, r szív (Luther-címer), r templom, r zene
5. REFORMÁTUS jelképek: r bárány/juh, r bor, r főnix, r gyertyatartó, r hal, r kakas, r kehely, r kenyér, r kereszt, r könyv/irattekercs, r nyolc, r templom



Irodalomjegyzék