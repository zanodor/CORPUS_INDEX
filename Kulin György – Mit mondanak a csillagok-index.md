---
master_file: "[[@KulinGyorgyMit]]"
---
# Index for Kulin György – Mit mondanak a csillagok.pdf

Kulin György
Mit mondanak a csillagok?



Gondolat • Budapest 1976
Lektorálta: Róka Gedeon
ISBN 963 280 329 9
© dr. Kulin György, 1976



Apám emlékének



Előszó
Ebben a könyvben azokat a felismeréseket élem át újra, amelyek a Föld és ég, ember és világ viszonyáról kialakuló szemléletemben változást hoztak. Az értelemmel fel nem fogható szépségeken túl, egész belső világomat megrázó élményekről írok; ezek új világot tártak fel előttem. A csillagászatnak – és általában a természetnek – azokat a területeit emeltem ki, amelyek mint keresztutak kétfelé kínálnak irányt: a képzelődés és a valóság felé. Arra törekedtem, hogy szavaim eljussanak minden emberhez, akiben ugyanazok a kérdések élnek, amelyek engem is foglalkoztatnak.
Kerültem a tudálékosságot, de megmaradtam a tudományosság mellett. A legegyszerűbb nyelven igyekeztem megfogalmazni mondanivalóimat. Elhagytam a szakkifejezéseket, és csak néhány esetben kényszerültem leírni matematikai, képletszerű összefüggéseket. Nincs ebben a könyvben semmiféle olyan rendszeresség, ami a tankönyvekben, ismeretterjesztő írásokban megszokott.
Egészen másfajta csoportosításban sorakoztattam fel a problémákat, kiválogatva azokat, amelyek szemléletünk alapjai. Ha néha látszólag a részletekbe mentem, ennek célja az volt, hogy végigkövessem a fonalat, amely engem a megoldásig vezetett.
Mondanivalóm lényege a töprengésekben, a türelmetlen válaszkeresésben és a megtalált igazságban van.
Szokatlan stílusú ez a könyv, mert vallomás. Remélem, olvasásakor ezrek, talán tízezrek is ráismernek majd a maguknak feltett vagy esetenként hozzám intézett kérdéseikre, és a feleletek megtalálásához válaszaim hozzásegítik őket. Bízom abban is, hogy még többen vannak, akiknek a soha ki nem mondott, soha fel nem vetett kérdéseire felelek,



amikor a saját magam miértjeire és hogyanjaira válaszolok. Igaz szeretettel ajánlom ezt az írást mindazoknak, akik a helyüket keresik a világban.
Kulin György



1. Az ember a helyét keresi
Hol a helyem a világban? Ez a kérdés végigkísérte az emberiséget szellemi fejlődésének útján, ez a kérdés velünk marad egész életünk folyamán. Sokszor úgy tűnik, hogy ebben a keresésben más utakat jár a szív és az értelem. A szív megnyugvást keres, de ezt a megtalálni vélt nyugalmat kikezdi az értelem lázongása. A belső világom elválaszthatatlan a valóságos világtól, amelyben rajtam kívül mások is vannak, és amelybe beletartozik az egész természet. Hol a helyem a szűkebb és tágabb közösségben, amelynek tagja vagyok? Hol a helye az egész Földnek a Naprendszerben? Hol a helye a Napnak, egész rendszerével együtt a Tejútrendszerben? Hány tejútrendszer van az egész Világegyetemben?
Ezek közül sok kérdést a tudomány vet fel. Ha mai ember módján akarjuk élni életünket, saját problémáinkká lesznek a távoli világok is, mivel választ keresünk arra is, vajon ebben a végtelennek tűnő Világegyetemben egyedül vagyunk-e érző és gondolkodó lények, vagy vannak mások is rajtunk kívül? Más helyet és szerepet szánunk magunknak aszerint, hogy milyen nagynak tudjuk vagy képzeljük a világot. Volt idő, amikor egész világom a szülői ház és annak udvara volt, ahol az első botorkáló lépéseket tettem. Csak később bővült ez a szomszédos házakig, az utcáig.
Idősebb testvéreim még ma is emlegetik az én gyermekkori világszemléletemet. Egyszer magukkal vittek egy „nagy kirándulásra", a Nagyszalontától két kilométerre fekvő Madarászig. Még kisvárosunk határában jártunk, amikor előttünk az út porából verebek röppentek fel. Csodálkozó szemekkel kérdeztem: hogyan tudtak a verebek ilyen



messze elrepülni? – A városszéli házak nekem már a világ végét jelentették.
Aztán az iskolában megtanultam 63 vármegye nevét, székhelyeikkel együtt. De ez már csak a térképen létezett számomra, és nem is jelentettek egyebet mint különböző színekkel festett területeket, foltokat.
A kontinenseket ábrázoló világtérkép méretében sokkal kisebb volt, mint hazám térképe. Csak akkor döbbentem meg, amikor ezen a világtérképen, hiába kerestem Nagyszalontát, de még Bihar megyét is. A térkép világa csak akkor kezdett valóság lenni számomra, amikor nagybátyám felültetett a zörgős parasztszekérre, és a Szürkével bekocogtunk Nagyváradra, hogy ottani rokonainktól szilvát hozzunk.
Ahogyan a hosszú, 36 kilométeres utunk során falvakon haladtunk át, egyre tágult számomra a világ, majd feltűntek a váradi dombok, amelyek sokáig óriási hegyekként maradtak meg emlékezetemben. Annak felfedezése sem maradt bennem nyom nélkül, hogy rajtam és szűk környezetemen kívül máshol is élnek emberek. Ma már tudom, hogy vannak, sokan vannak, mégis, amikor az országot járom, vagy más országokba visz utam, újra és újra tudatosítani kell magamban, mennyi ember éli valamennyiőnk közös problémáival a maga életét.
Ahogyan nőtt körülöttem és bennem a világ, úgy zsugorodott egyre kisebbé korábbi világom.
A Föld határa azonban sokáig valóban a világ végét jelentette. Szóhasználatunk ma is tükrözi ezt a szemléletet: a világ legmagasabb hegye, a világ legerősebb embere, a világ legnagyobb eseménye, a világ megváltója – sok más egyébbel együtt annak emlékét őrzi, amikor az ember szemléletében valóban a Föld jelentette a világot. Éppúgy, mint az emberiségnek, egyszer nekem is meg kellett tudnom, hogy az egész Föld a kilenctagú bolygócsaládnak csupán egyik szerény tagja, és a szűkebb kozmikus hazánkban, a Naprendszerben csak olyan parányi helyet foglal el, mint az egész gyermeki világomat jelentő családi ház a világtérképen.
Világunknak folytonos tágulása nemcsak a felfedezés örömét hozza; trónfosztásokkal is együtt jár, hiszen a tágabb térbeli keretben helyünket és szerepünket is újra meg újra át kell értékelni.



Újra kellett rangsorolnom helyemet az iskolában, ahol nálam nagyobb, erősebb és okosabb társak között már csak valahol a középen találtam magamat. Életünket itt a Földön éljük le. Terveinket, vágyainkat és cselekvéseinket a falu, a város és az ország határain túlnőtt világ eseményei alakítják. Ha aztán olyan kérdések is felmerülnek bennünk, hogy az egész Föld léte, élete miként függ a nagy egésztől, ha megtudjuk, hogy az egész Föld a kozmikus hatásoknak kiszolgáltatott égitest, kénytelenek vagyunk valóságos világunk határait távolabbra tolni.
Tétován kérdezzük, hogy annak a szűk világnak, amely életünket határolja, meg lehet-e találni helyét, célját és értelmét a szinte végtelenné tágult Kozmoszban? Helyünket azonban nemcsak a térben, hanem az időben is keressük.
Mióta van a világ? Hogyan lett? Mióta vannak csillagok? Mióta süt a Nap? Mikor lett a Föld? Mikor fogant meg rajta a primitív élet, aminek én is folytatása vagyok? Meddig élteti még a Nap a Földet? Mikor alszik ki fénye és tüze? Mi lesz a Földdel az éltető Nap nélkül? Még személyesebben így merülnek fel bennünk a kérdések:
Mióta él ember a Földön? Hogyan viszonylik az én életem 60-70 éve az emberiség korához? Mi lehet az én szerepem ebben a végtelennek tűnő generációváltásban? Szükségszerű-e az, hogy alighogy megszülettünk, eszmélni kezdünk, kezdjük megtalálni helyünket, máris a halálra kell gondolnunk? Barlanglakó őseim óta a nemzedékek tízezrei váltották egymást, és a Föld várható élettartamában még a nemzedékek tízmilliói következhetnek. Hol itt az én rövid életemnek értelme és szerepe?
Az időnek eme millió és milliárd évekkel mérhető folyamában lehete életemet úgy leélni, hogy szervesen beletartozzam az egészbe, hogy folytatása legyek valaminek, és bennem is folytatódjék az, ami utánam következik?
A Föld, a Nap, a csillagok és a Világegyetem korának meghatározása természettudományos feladat, de nem csupán önmagukért valók a tudomány kérdései sem. A külső világ időskálájába is beleágyazódnak



legszemélyesebb belső problémáink. Nemcsak a térben és az időben szeretnénk helyünket megtalálni. Az értelem meg akarja ismerni a világot, a szív át akarja élni azt, de ezenfelül tenni is szeretnénk valamit, amivel hozzájárulhatunk a világ arculatához. Tájékozódni is akarunk, iránytűt keresünk, mely mindennapi cselekvéseinkben irányt mutathat. Legélesebben, legdöntőbb módon ifjúságunk kereső korszakában kínoznak bennünket azok a kérdések, amelyek lényegében örök emberi kérdések, de azokra nyugtalanul mégis végleges választ keresünk.
Ha tenni és alkotni akarunk, ha értelmes módon akarjuk leélni az életünket, megbízható alapokra van szükségünk. Vallásokban, filozófiákban, nagy szellemek gondolataiban, a tudományban keressük a feleletet.
Van-e határozott rend a világban, vagy minden, ami bekövetkezik, csupán véletlen és esetlegesség?
Van-e abszolút örök érvényű igazság, mely tértől és időtől független, aminek érvényesítéséért érdemes munkálkodni? Vagy pedig a folyton változó világgal annak igazságai is változnak? Mi az abszolút szép? Mi az abszolút jó?
Van-e határozott célszerűség a világban, vagy vak erők kormányozzák a dolgokat? Van-e értelme annak, hogy élünk és meghalunk? Mi értelme és célja lehet annak, hogy kozmikus gáz- és porködök csillagokká sűrűsödnek, bolygókat szülnek, és rajtuk megfogan az élet? Mi értelme lehet annak, hogy a csillagok is kialusznak, anyaguk szétszóródik a térben, majd a szétfoszló anyag ismét csillaggá tömörül? A levegő, a víz és a föld atomjaiból felépül testünk, villanásnyi időt megélünk, majd testünk atomjai elkeverednek a földdel, anyagát széthordja a szél s a víz, hogy új emberi vagy más élő testek formálódjanak belőlük. Ugyanaz kicsinyben, mint a nagy Világegyetemben.
Kinek a kedvtelése ez a játékszerű szórakozás? Vagy valami nagy terv és gondolat van mögötte? Ki mondaná meg, mi ez a terv?



Az anyag maga szabja meg törvényszerű életét, vagy az anyag fölött álló szellemi hatalom irányítja azt?
Hol van ez a szellemi lény? Hogyan avatkozik be a durva anyagból felépült világ dolgaiba? Bele kell nyugodni, hogy láthatatlan, és tervei megismerhetetlenek? Megismerhető a világ, vagy örökké rejtve maradnak előlünk legnagyobb valóságai? Úgy gondolom, minden felnőtt emberben ilyen és hasonló kérdések merülnek fel. Az a szellemi környezet, amely fejlődő értelmi és érzelmi világomat övezte, jóformán szójárásokból, közmondásokból rakódott össze. A szülői ház és környezetem ezeket őrizte meg az élet alapvető igazságaiként az elődök hosszú során át. Az iskola pedig rendszeresen, tételekbe foglalva adta át, amit oktatásunk a múltból megőrzésre érdemesnek ítélt. A vallás törvényekbe foglalva írta elő, mit szabad és mit kell hinni a világról. Az élet aztán szinte válogatás nélkül zúdította reám az emberiség nagy felismeréseit és a hagyományból megőrzött tévedéseit. Csak annak képességét nehéz megszerezni, hogy mi magunk döntsük el, mindebből mi az igaz és mi a hamis. A tágabb közösség, a könyvek, az újságok, a művészeti alkotások, de a filozófia és a vallások is reánk bízzák a válogatást. Következzék itt néhány általánosan használt idézet, szándékosan úgy csoportosítva, ahogy bennem azok ellentmondásai kiütköztek:
„Sorsa meg volt írva a csillagokban." „A csillagokba nincsen írva semmi." (Tóth Árpád)
„Józsué megállította a Napot." (Biblia) „Az Isten megteremtette a világot, belehelyezte annak törvényeit, és attól nem tér el." (Biblia) „Szemet szemért, fogat fogért.” „Aki téged megdob kővel, dobd vissza kenyérrel."



„Ne legyen gondod a holnappal." „Ki mint veti ágyát, úgy alussza álmát." „Amit ma megtehetsz, ne halaszd holnapra."
Sorolhatnánk vég nélkül a látszólagos és tényleges ellentmondásokat. A bölcs igazságoknak és a kegyelettel megőrzött közhelyeknek oly gazdag tárháza ez, hogy az élet bármely helyzetében meglelhetjük a szándékainkat legjobban igazoló alapot. Úgy növünk fel, úgy élünk és úgy halunk meg, hogy észre sem vesszük, mennyire saját magunkra szabott volt a nagy bölcsességünk és életfilozófiánk, büszkén vallott élet- és világszemléletünk. Valóban ennyire viszonylagos az igazság? Nem volt könnyű az én ifjúkorom idején sem a válogatás, és nem könnyű ma sem, az új eszmeáramlatok értékmérője nem mindig a belső tartalom, hanem az, hogy mennyire van rajtuk a látványos modernség bélyege. Mi köze a csillagászatnak ezekhez a kérdésekhez?
Rég volt, amikor az emberek úgy hitték, hogy minden kérdésükre az égi jelek adják meg a választ. És néhányan mégis őrzik ezt a hitet, annak ellenére, hogy az emberi sors és a csillagok összefüggésének értelme egészen más.
A csillagászat nem is igényli, hogy ezekre a nagyon is belső, személyes kérdéseinkre választ adjon. Csak arról lehet szó, hogy a valóság megismerése megtisztíthatja szemléletünket sokféle misztikus elképzeléstől és babonás előítélettől. A csillagászat elsősorban a Föld és az ég helyes viszonyának felismeréséhez segíthet. Az pedig, hogy mit fogadunk el valóságnak, egész szemléletünknek új hátteret ad, előtte másként rangsorolódnak a dolgok, megváltoztatja korábbi értékítéletünket.
Az ember helye a Világegyetemben c. kis cikkében írta 1922-ben Elis Strömgren neves csillagász a következő történetet.
„Néhány éve egy neves politikus egy amerikai csillagvizsgálóban tett látogatást. Ez a Bryan és Taft szenátorok közötti választási harc idején történt. A látogató előtt a távcsőben felvonult az ég pompája, és közben figyelmesen hallgatta, amit a csillagász hozzáfűzött.



A bemutatás után a politikus megkérdezte: − Valóban ez a milliónyi csillag nap, mint a mi Napunk? − Igen – válaszolta a csillagász. − És e csillagoknak is lehetnek bolygóik, melyek körülöttük keringenek? − Igen. − És ezek a bolygók lakottak? − Ezt nem tudjuk bizonyítani, de lehetséges, hogy így van. A politikus elcsendesedett, mélyen elgondolkodott, majd ezt mondta: − Végül is tökéletesen mindegy, hogy Bryant vagy Taftot választják meg." Ez az eset könnyen adhat okot téves következtetésekre is, ha azt vonjuk le belőle, hogy az égbolt csodája másodrendűvé teszi mindennapi életünk gondjait. Ami engem illet, én sokkal inkább azt ismertem fel, hogy még jobban előtérbe helyezi azokat. A Kozmosz élményei nem a szentimentális érzelgősséget táplálják. Nem is az a szerepük, hogy a méretek viszonylatában lássam jelentéktelen porszemnek magamat és problémáimat. A helyünk felismerése a térben és az időben panorámát nyit előttünk, összefüggésekre utal, és ezek révén átrendeződnek bennünk a dolgok. A megszokott, az elképzelt vagy az elhitt rendet megbolygatja a valóság rendje, és ez az átértékelés folyamatát indítja el bennünk. Nem ismerem sem Bryan, sem Taft választási ígéreteit és szándékait. A látogató politikusban mindenesetre értékrendváltozást hozott létre az, hogy belenézett a távcsőbe.
Ilyen nagy váltás, fordulat történt az emberiség kultúrtörténetében azzal az új világképpel, amivel Kopernikusz, Kepler, Galilei és Newton ajándékozták meg az emberiséget. Az én szemléletemben, értékrendemben is nagy változásokat idézett elő a sok élmény, amit a csillagászattól kaptam. Sok mindenről írok ezért ebben a könyvemben, ami nem kifejezetten csillagászat, de köze van a csillagászat adta világképemhez. Ez a világkép nemcsak a Földet mint égitestet, a Napot, a csillagokat és csillagrendszereket foglalja magába, hanem elsősorban a viszonyomat mindezekhez. Úgy kezdtem én is, mint sokan mások, szerettem volna nevén



nevezni a csillagokat, meg akartam látni azt is, ami szemmel láthatatlan. Azt is kerestem, mi van mindezek mögött.
Voltaképpen nem is a külső világot akartam megérteni, önmagamat kerestem mindenütt, a messzeségben és a múltban egyaránt.
Minden út, amely az ismeretlenbe vezet, önmagunkból indul el. A Napot akarom megismerni, vagy azt, hogy fényével és melegével meddig éltethet még? A csillagokba akarunk elmenni, vagy a kozmikus magányérzettől menekülünk? Ennek az utazásnak, ahova ez az út vezet, úgy lesz értelme, ha nemcsak az értelem, de a szív számára is új szépségeket tár fel. A felfedezésekben, vezessenek azok a jeges sarkokra, soha meg nem mászott hegycsúcsokra, a Holdra, vagy annál is távolabb, mindig ott van az ember, sokszor nem is a háttérben. A sarkutazó nagy kockázatvállalással és rendkívüli megpróbáltatások között ki akarja tűzni a zászlót az északi, vagy déli pólusra. A feladat elvégzése a tudomány számára igen fontos. Az útleírásból mégsem ennek jelentősége ragadja meg elsősorban az olvasót. Mert mi lehet ott érdekes? A végtelen hó- és jégmezők? Bizonyára nem a zord táj leírása a legérdekesebb, hanem a vállalkozás maga, a kétségbeesett harc az elemekkel, a helytállás, a sok szenvedés, amelyek még kudarc esetén is hősöket szülnek.
Szembenézni a halállal, naponta alkudozni vele már nem geofizikai, földtani vagy térképészeti probléma, de a kettő együtt jár. A kutatás szereplői hozzánk hasonló, érző és gondolkodó, az igazságot megismerni akaró lények – emberek.
Ugyanígy vagyunk a Holdra induló űrhajósokkal. A cél, ami elindítja őket, csillagászati: megismerni a Holdat közelről, feltárni kőzeteinek ásványtani szerkezetét, kutatni rokonságát a Földdel azzal a céllal, hogy tisztázhassuk az égitestek – köztük a Föld – keletkezésének titkát. Azért mennek a Holdra, hogy jobban megismerjük lakóhelyünket, a Földet. Az ilyen utazásokat nem a tv-közvetítések, a róla készült filmek teszik igazán érdekessé és emberivé, hanem az, ami az űrhajósokban lezajlott a felkészülés, az utazás, az ott-tartózkodás és a visszatérés folyamán. Az űrhajósok is elpusztulhatnak. Ezzel nekik is feltétlenül számolni kell. Ki tudná megmondani, hogy a felkészülés évei alatt hányszor,



hány formában vetődik fel a kérdés: érdemes-e vállalni a kockázatot? Az űrhajósok is emberek, a halálfélelem náluk is mindennapos, de az űrhajósnak felül kell emelkednie rajta. Ott lebeg ez a félelem az indulás utolsó másodperceiben: indul vagy robban? Ott settenkedik a Hold fölött: sikerül-e simán leszállni? A Holdon töltött napok sok mindent feledtetnek, de ismét előtérbe lép az aggódás, működik-e a visszatérő egység rakétája? A halál problémája sem tartozik a csillagászat témakörébe. A Holdat járt ember azonban sokat beszélhet róla, ugyanúgy mint azokról a gondolatokról, amelyek a térben szabadon lebegni látszó kék színű Föld láttán ébrednek benne. Amit lát, az az egységes Föld képe, felhőivel, tengereivel és egybefüggő kontinensekkel, amelyeken nincsenek bejelölve az országhatárok. Elkerülhetetlen, hogy ne ébredjenek bennük gondolatok az emberi társadalomról, annak megosztottságáról, fejlett és elmaradt népekről, gazdagokról és nyomorgó emberekről, és ezek a gondolatok talán újfajta érdeklődést keltenek bennük, nem csillagászati, hanem nagyon is emberi kérdésekről. Így szeretnék én is vallomást tenni, aki bejártam a csillagok világát, szeretném elmondani, hogyan rendeződtek el bennem a dolgok, hogyan támadtak fel választ váró kérdések azon élmények hatására, amelyeket a Világegyetem tényei és törvényei adtak számomra. Nem akarom azt mondani, hogy a csillagászatnak kizárólagos a szerepe abban, hogy megtaláljuk helyünket a világban, de kétségtelenül kitüntetett szerepe van. Ahogyan az emberiség történetében, bennem is mindig előtérbe került a kérdés: mi a Föld és az ég valóságos viszonya? Es ami az éggel függ össze, sok vonatkozásban a csillagászathoz tartozik.



2. Indíték és fogadtatás
Négy évtizeden át sok mindent elmondtam és leírtam a Kozmoszról, arról a Világegyetemről, amelyben élünk. Gyermekkori élményeim sokkal inkább félelmet ébresztettek bennem a csillagok iránt, semmint hozzá kötötték volna érdeklődésemet. Ifjúkoromban sem gondoltam soha arra, hogy csillagász legyek. A harmincas években, az egész világra nehezedő gazdasági válság idején, amikor egyetemet végzettek ezrei állás nélkül voltak, mint állástalan diplomás kerültem az akkori Sváb-hegyi Csillagvizsgálóba. Harminc éves voltam ekkor. Mennyivel nagyobb előnnyel indulnak ma azok, akik így írnak: „Igaz, hogy még csak hatodikos vagyok, de már igen hosszú ideje foglalkozom a csillagászattal, és mindenáron csillagász akarok lenni." A tiszta éjszakák csillagai hamar megragadták képzeletemet. A távcső az égbolt meghatározott pontja felé irányult. Az óramű követte az elmozduló csillagokat, és a hosszú, 30-40 perces lemezváltások időközeiben, az éjszaka csöndjében, amikor csak a hajtómotor zümmögése és a csillagóra ketyegése hallatszott, bőven volt időm a gondolkodásra. Valahányszor nagyszerű új élmény részese lettem, hajtott valami belső kényszer: megosztani másokkal a felfedezéseknek ezt a tiszta örömét.
Megvallom, nem mindig sikerült. Talán azért nem, mert legtöbbször csupán az értelemmel felfogható szépségek átadására törekedtem, de ami ennél mélyebben, a szívben gyökerezik, nemigen jutott kifejezésre. Írásaimban még inkább kötöttek a közlés megszokott formái, mint előadásaimban. Szavaim többnyire csak azokban találtak visszhangra, akikben már éltek azok a problémák, amelyekről beszéltem. Az én élményeim tüze csak néha-néha kaphatott lángra másokban.



Az ismeretközlésnek szinte kötelező tárgyilagossága – különösen a természettudományokban – nehezen fér össze a személyes élményekkel. Elmondtam tehát én is sokszor, milyennek látta a világot az öntudatra ébredő ember, mint alkotta meg hamis világképét, naiv elképzeléseit a világ teremtéséről, és hogyan népesítette be az eget csillagistenekkel. Szóltam a rég elhagyott, emberre szabott világképekről, cáfoltam a mindenben célszerűséget kereső törekvéseket, elítéltem a valóságtól idegen, tekintéllyel fenntartott dogmákat, amelyek a megismerést tévutakra siklatták. Szóltam sokszor a máról, a kor szellemi zűrzavaráról, amelyben babona, misztikum és a modern gondolatok szinte kibogozhatatlanul, de békességben megférnek egymás mellett. Ítéletet mondtam azok fölött, akik szemléletükben megmaradtak a múltban.
A vallomás arra késztet, hogy magamat lássam barlanglakó ősömben, aki égi jeladást szimatolt az égen átsuhanó hullócsillagokban. Én vagyok az, akit félelemmel töltött el az üstökös megjelenése. Én vagyok az, aki lelkesedett minden misztikumért, akit a tudomány fáradságos útjánál jobban vonzott a lélek révült állapotának tisztánlátása, és én magam vagyok az is, akit sokszor megcsaltak alaptalan szenzációk. Felnőtt fejjel visszaemlékezve gyermek- és ifjúkorunkra, idegenné válik sok lelkesítő álmunk és vágyunk. Szeretnénk emlékezetünkből is kitörölni tévedéseinket és kamaszos nekibuzdulásainkat – talán éppen azokat, amelyek a legtöbb emberben közösek. A múlt-önmagunk megtagadása pedig talán éppen azoktól választ el bennünket, akik a mi akkori lelkesedésünkkel ma keresik a helyüket a világban.
És amikor mindezeken elgondolkoztam, arra jöttem rá, hogy az emberiség hosszú évezredes szellemi fejlődése során ugyanazokon a buktatókon át jutott el a máig, amelyek az egyén szellemi fejlődésének útján is ott rejtőztek.
Biológiai szervezetünk megszakítatlan folytatása az első élő sejtnek. Nagy vonásokban ezt a hárommilliárd éves fejlődést ismétli meg sűrítve a kilenchónapos magzati fejlődésünk. Elgondolkodtató viszont, hogy



elődeink ismereteiből, élményeiből, kudarcainak tanulságaiból semmit nem hozunk magunkkal, legfeljebb hajlamok formájában. Az emberiség megismerésének útját egyénileg újra végig kell járnunk. Ezért nehéz sokszor eljutni a máig, ezért ragadhatunk meg az emberiség rég elhagyott szemléleti formáinál. Figyeltem tehát a kultúrtörténetet. Így © találkoztam Galileivel, akinek küzdelmes életében sok olyan belső problémára ismertem, amelyekkel nekem is meg kellett küzdenem.
Galilei új világát egy szemüveglencséből készült egyszerű távcső tárta fel. Az ő példája buzdított arra, hogy távcsövet adjak minél több ember kezébe. Életcélul tűztem magam elé, hogy legalább a felnövekvő ifjúságunk lásson meg annyit az égből, amennyinek látása Galileit az új fizika és csillagászat megteremtésére ösztönözte. Talán több távcsövet adtam az emberek kezébe, mint a csillagászat történetének nagy távcsőépítői. A szellemi erjedést bennem is a távcsövön át meglátott valóság indította el. Elképzeltem én is valamilyennek a világot, hittem is egy meghirdetett világban, és a döbbenetet az hozta, hogy más a világ, mint amilyennek hittem vagy elképzeltem. Abban reménykedtem, hogy az emberek tízezreiben, százezreiben minden célzatos vagy tárgyilagos magyarázat nélkül is elindul egy folyamat, egy gondolatsor, mely feleletre váró kérdéseket szül. Sok-sok ezer levél győzött meg arról, hogy helyes utat választottam. Életem megőrzendő örömei közé tartoznak azok az írások, amelyekben egy-egy általános iskolás gyerek megírja, hogy egész életének legboldogabb óráit élte át, amikor a saját maga barkácsolta távcsővel meglátta a Hold hegyeit, a Jupiter holdjait és a Szaturnusz gyűrűjét. És jóleső elégtétel az, amikor ugyanezt egy hetvenéves ember írja, aki egy életen át dédelgetett vágyát elégítheti ki. Kettős feladatra vállalkoztam tehát, egyfelől, hogy a ma felnövő fiatalság egy részében ösztönösen megnyilvánuló természettudományos és csillagászati érdeklődést kielégítsem, másfelől, hogy pótoljam mindazt, amit ezen a téren a korábbi oktatásunk és művelődéspolitikánk gyakorlata elmulasztott. A távcső nélkülözhetetlen eszköz ebben a munkában, de



egymagában nem old meg mindent. Sok mindent meglátunk vele a szabad szemmel láthatatlan világból, de az így felidézett valóság a kérdések özönét zúdítja a szemlélőre. A válasz pedig sokféle lehet. Más a hívő, más a misztikus és más a tudós válasza. Melyik a helyes? Ebben a személyes élményekkel fűszerezett könyvben csak olyan állásfoglalást találunk, ami a tudomány álláspontját képviseli. Arra is rá kellett jönnöm, hogy önmagában az igazság sem mindig meggyőző, akkor sem, ha a jó szándékkal és a teljes őszinteséggel párosul. Elmondok néhány esetet, ismeretterjesztő munkámból.
A mesterséges égitestek felbocsátása még csak terv volt, de jó néhányan nagyon bíztunk benne, és ezért már korábban létrehoztuk a TIT keretében az Asztronautikai Bizottságot. Ennek ellenére minket is meglepett az 1957. október 4-én világgá röpült hír, hogy a Szovjetunióból Föld körüli pályára bocsátották az első Szputnyikot. Előadásokban méltattuk a nagy eseményt, és alkonyatkor milliók láthatták, amint a pontosan megadott időben és irányban feltűnt egy fényes pont, a Föld körül keringő Szputnyik Naptól megvilágított teste.
Már Newton óta tudtuk, mi a feltétele annak, hogy az emberkéz alkotta eszköz égitest módján mozogjon, csak technikánk nem volt hozzá, hogy megadjuk e mozgás feltételét, a közel nyolcszoros puskagolyó-sebességet. A Szputnyik nem egészen másfél óra alatt megfordult a Föld körű' – az emberi szellem új égitestet teremtett. A mindennapi ember számára talán csak egy újfajta szenzáció volt ez, az emberiség számára azonban az önbizalom forrása: a természet törvényei megismerhetők.
A csillagászat pedig kísérletező tudománnyá lett. A levegőóceán fenekén, a Föld felszínére telepített műszerek hatóköre kitágult. Az égitestek rádió-, fény-, ultraibolya, röntgen-, és gamma-sugárzások széles skáláján, a hullámhosszak millióin át küldött fizikai üzeneteiből eddig évezredeken át csak a fény üzeneteit tudtuk felfogni, a rádióhullámok felfogására csak az utóbbi időben nyílt lehetőség. Most a légkörön kívül keringő mesterséges égitestek műszereivel lehetségessé vált bármely világegyetembeli hullámhosszon érkező fizikai üzenet felfogása.



Lehetett volna másként, mint ujjongó lelkesedéssel beszélni erről a nagyszerű reménységről?
Egy ilyen előadás után odajött hozzám egy régi ismerős, egy földi, és arra kért, hogy négyszemközt kérdezhessen valamit.
− Nézd, gyerekkori pajtások voltunk, hozzám aztán őszinte lehetsz, nekem megmondhatod, hogy mindaz, amit itt elmondtál, humbug és propaganda. − Hogyan érted ezt? Tekints ma este a megadott időben az égre, és az alkonyati szürkületben magad is megláthatod azt a fényes pontot, amely méltóságteljesen átvonul egünkön. Arcán végtelen nagy csalódás tükröződött, majd ezt mondta:
− Nem hittem volna, hogy téged is ennyire meg tudnak szédíteni. Ezek után már reád sem lehet számítani. Elképedtem. Ez a tanult ember valótlanságnak, politikai propagandának tartja a XX. század egyik legnagyszerűbb eredményét. Amögött pedig, hogy csalódott bennem, annak gyanúja vagy vádja húzódott meg, hogy nyilván saját meggyőződésem ellenében kényszerítettek arra, hogy mint ismert előadó, a politikai propaganda szószólója legyek. Valóban nehéz tényként elfogadni olyan dolgokat, amelyeknek megértéséhez nincs kellő ismeretünk. De az én emberem politikai előítéletből fosztotta meg magát a szellem tiszta örömétől.
Úgy látszik, az igazság önmagában nem bír azzal az átütő erővel, mely képes lenne a bennünk meglevő, megrögzött világkép határait áttörni. Emberi tulajdonság, hogy lehetetlennek tartjuk azt, ami ismereteink határain túl van.
Közoktatásunkat is mulasztás terheli amiatt, hogy az emberiség évszázadok óta felismert igazságai nem épültek szervesen tudatunkba.
Sokak számára a merev vallásosság az akadálya az új befogadásának. Egy amatőr barátunk, mélyen vallásos, sőt szektás szomszédjainak újságolta lelkesen a Holdra szállást.
− Olyan képtelenséget pedig ne is mondjon, hogy emberek mennek a Holdba, mert ezt az Úristen nem engedheti meg. − De hiszen, ha ma este megnézi a tv-adást, saját szemével láthatja. − Az csak olyan kicsinált dolog. De még ha akadnak is, akik ilyen



vakmerőségre vállalkoznak, onnan élve nem jöhetnek vissza. Szentségtörésnek és istenkáromlásnak minősítenek az ilyen hívők minden emberi vállalkozást, amely megsérti az égről bennük kialakult képet. Szerintük ugyanis az égboltot valóságos kárpit takarja, amit az űrhajónak át kellene szakítania, és ez már durva beavatkozás az égi birodalomba.
Különös dolog, hogy elfogadjuk a telefon, az autó, a repülőgép, a rádió, a televízió és sok más automata csodáját mint valóságot, de az űrhajózást – ami pedig ugyanebből a technikából sarjadt – kétkedve fogadjuk.
A múlt évtizedben két alkalommal is volt világvége-pánik. 1962. február 5-én hét égitest került a Földről nézve egy vonalba. Ennek az égi eseménynek egyes körökben rendkívüli jelentőséget tulajdonítottak. Az egyik neves asztrológus már 13 évvel korábban, 1949-ben ráirányította a figyelmet. Ahogyan közeledett a dátum, úgy szaporodtak a titokban terjesztett félelmetes hírek. Világkatasztrófa közeledik, a Föld tetemes része elpusztul. Elsüllyed Anglia, Olaszország, vulkánkitörés színhelye lesz a Gellérthegy, kontinensek merülnek el, és új szárazulatok keletkeznek. Különösen a szélsőséges vallásos hívők, asztrológusok és misztikusok körében terjedtek a közelgő katasztrófa hírei. Az Uránia Csillagvizsgálóban az utolsó hetekben szinte szünet nélkül csengett a telefon. Izgatott hangokból tudtuk meg, hogy a félelem már kezd pánik jelleget ölteni.
Az egyik telefonáló tanácsot kért, hogy kész útlevele birtokában vállalhatja-e az angliai utat, a másik távol élő fiát akarta sürgősen hazahívni. Indiában abbahagyták a munkát, éjjel-nappal imádkoztak, akadtak, akik kivették a szabadságukat, hogy az utolsó napokat együtt töltsék szeretteikkel. Arról suttogtak, hogy valamennyi titkos jóslat 1962-re jelzi a világ végét. A legfélelmetesebb az a hír volt, mely szerint az egyiptomi piramis egyik titkos folyosóján megtalálták az emberiség történetének kőbe vésett jeleit, es e történet 1962-ben megszakadt. A kritikus dátum előtt 3 héttel megírtam, hogy semmi különös nem fog történni, nem lesz világ vége, az égi konstellációknak nincsen



semmi fizikai hatása a Földre, és az égitestek együttállásai, szembenállásai nem figyelmeztető égi jelek.
Voltak jó szándékúak, akik óva intettek, hogy megjelenjék a cikk, mert esetleg tönkreteszem hírnevemet.
Kétezer éve már nagyon sok világ vége megjövendölt dátuma rémítgette az emberiséget, de úgy látszik, nem tanultunk belőle. Az elgondolkodtató az, hogy amikor egy-egy ilyen pánik elmúlik, az emberekben nem a tudományos szemlélet rögződik meg, hanem a félelem tovább él, és csak új dátumra vár. Nem is telt el sok idő, mert 1968. június 15-re újra kísértett ez a világvége-félelem. A tudomány megállapította, hogy az 1949-ben felfedezett Ikarusz kisbolygó kozmikus közelségben halad el a Föld mellett. Elterjedt a hír, hogy a Föld összeütközik az Ikarusszal. (Noha az Ikarusz kisbolygó mindössze kilométer körüli átmérőjű, tömege azonban így is több milliárd tonna. Ez tévesztette meg azokat, akik kozmikus katasztrófára gondoltak.)
Az emberek nem a tudományos közleményeknek hittek, hanem annak a megmagyarázhatatlan magatartásnak, amely rettegve ugyan, de várja a borzalmak bekövetkezését. És én ismét találkoztam a rettegő ember különös gyanakvásával. Innen-onnan visszajutott hozzám néhány régi ismerős, jó barát megjegyzése: „Kulin is nagyon jól tudja, hogy itt a veszély, de hát megbízták azzal, hogy nyugtassa meg a kedélyeket. Persze nemcsak erkölcsi-politikai nyomással, egy kis pénzzel is hozzájárultak, hogy vállalja ezt a szerepet."
Úgy látszik, az őszinteség és meggyőződés sem olyan erő, amely könnyen szabad utat talál az emberi szívekbe. Bennem soha nem élt titokzatos félelem az égi jelek iránt? Nem lennék őszinte, ha azt mondanám, hogy minden ilyen félelemtől gyermekkoromtól kezdve mentes voltam. Ötéves voltam, amikor megjelent a Halley-üstökös. Az újságok hírei, a környezetemben élő emberek titkolt megjegyzései mögött is megsejtettem, hogy rémület ülte meg az emberi lelkeket, és ez átragadt énreám is.
Ennek az időnek élményei mélyen vésődtek belém. A többi ember hitével hittem az égi jelekben, félelmükkel féltem a jelekben kinyilatkoztatott katasztrófától.



Később aztán még sokféle misztérium otthonra talált bennem, de egyre többet éltem át az emberiség szellemi nagyjainak felszabadító igazságaiból, és ezek formálták, tisztogatták gyermekkori és ifjúkori hitemet.
A végső felszabadulás sem ment simán. Amikor azonban a természet valóban ható törvényeinek világa belső meggyőződéssé érlelődött bennem, újfajta szépség részese lettem. Ez késztetett arra, hogy az 1941-ben megjelent A távcső világa c. könyvemben terjedelmes részt szántam a csillagjóslásnak. Egyszer egy munkásakadémiai előadáson a csillagjóslással kapcsolatban egy teljes órán át csak arról beszéltem, hogy ezt az ősi hitet – mely a jellemábrázolás és a jövőbe látás ígéretével lép fel, ma is megtévesztve sokakat – a tudomány az emberi szellem tévútjának minősíti. Minden szavam cáfolat akart lenni e tévedésre, és az elmondottakat személyes élményekkel igyekeztem közelebb hozni az emberekhez.
Az előadás után az egyik idősebb munkás kikísért a villamosmegállóhoz. Útközben személyes köszönetét fejezte ki, körülbelül ezekkel a szavakkal: „Nagyon szépen tetszett mondani, hogy az Úristen minden szándékát égi jelekkel az ember tudomására hozza."
Elgondolkoztam. Milyen különös is az, hogy egy órán át minden szavamat egy babonás tévhit cáfolatának törekvése mondatta velem, és ez az ember mindebből csak azt hallotta meg, ami az ő hitében él. A fülének ütődő szavak szívében már úgy rendeződtek el, hogy ezt a meglevő hitét igazolják. A fogadtatás eme élményei is indítékai ennek a vallomáskötetnek.



3. Megismerhető-e a világ?
A világ legtermészetesebb megnyilvánulásának tartottam már gyermekkoromban, hogy tavasszal kizöldülnek a fák, nyáron fürödni járunk a Körös-csatornára, ősszel szüretelünk, és télen szánkózunk és korcsolyázunk. Ugyanígy, reggelenként felkel a Nap, este feljönnek a csillagok, a Hold pedig havonta megújul. Ezt tapasztalta tízezer évekkel ezelőtt élt ősünk is, amikor tájékozódni kezdett környező világában. Az ilyen tapasztalatok érlelik meg bennünk a meggyőződést, hogy a világban rend van.
Tudomásul vesszük, hogy ilyen a világ, és jó ideig fel sem merül a kérdés, mindez miért van így? A születés, élet és halál megbonthatatlan rendben követi egymást. A természet megszokott rendjét azonban néha váratlan, rendkívüli események zavarják. Az égbolt csillagai között hirtelen tűzcsík hasít át, időnként addig nem látott üstökös tűnik fel, fényes nappal elsötétül a Nap korongja, árnyékba merül a telihold. Egyik évben kemény telek jönnek, máskor meg alig látunk havat. Egyik nyár csapadékos, máskor pedig a nagy szárazságban kiapadnak a források, kiégnek a növények. Egyesek megérik az öregkort, másokat gyermekkorukban elragad a halál. Hol van a rend, amely ennyi rendetlenséget megtűr?
Megismerhető-e a világ, vagy legmélyebb titkai örökké rejtve maradnak előlünk? Hihetjük-e joggal, reménységgel, hogy a világ megismerhető, vagy pedig bele kell törődnünk a dolgokat intéző, örökké kiismerhetetlen akaratba?
A világ megismerhetőségének reményét táplálják azok a jelenségek, amelyek ok és okozati összefüggésekre mutatnak. Sötét felhők gyülekeznek, várható, hogy eső vagy villámokkal kísért zivatar



következik. A nappali világosságot a Nap adja, a tavaszi felmelegedés oka a nappalok növekvő hossza és az, hogy deleléskor egyre magasabban jár a Nap. Már nehezebben megválaszolható, hogy mindez miért van így.
A kérdések sorát még tovább folytathatjuk. Mi az oka annak, hogy a Nap minden reggel felkel, a Hold 29,5 naponként megújul, miért mindig március 20-21-én és szeptember 22-23-án egyforma hosszúak a nappalok az éjszakákkal?
És ha egyszer eljutunk odáig, hogy kérdezünk, akkor válik fontossá számunkra a nagy kérdés: megismerhető-e a világ?
A természet rendjét kutató ember talán másként veti fel a kérdéseket, mint az, aki belső problémáira vár feleletet, de úgy találtam, hogy a dolgok legmélyén az egymástól függetlennek látszó kérdések is összefüggenek egymással.
Mit kell érteni a megismerhetőség fogalmán?
Megszámlálható-e, hány csillag van a Világegyetemben? Hány csillagnak van bolygórendszere, hány bolygón létezik élet, hozzánk hasonló lényekkel? Megismerhetem-e a Földön élő valamennyi embert? Azok mindennapi életét, gondjait, örömeit. Megszámlálhatom-e hány fűszál van a Föld egészén, hány csepp víz van a tengerekben, folyókban és tavakban?
Megismerhető-e úgy saját testem, hogy megszámlálom alkotóelemeit, amelynek sokasága oly nagy, hogy csak egy z8 jegyű számmal írhatnám le? Hiszen ha éjjel-nappal másodpercenként milliónként számolnám, akkor is csak 300 billió év alatt juthatnék a végére. Megtudhatom-e valaha is, hogy saját testem mennyit tartalmaz azokból a különböző kémiai elemekből, amelyek örökítő sejtjeimben meghatározzák utódaim életét? Megismerhető-e a világ mai állapota, azok a csillagok is, ahonnan a fénysugár csak milliárd évek alatt ér el hozzám? Vég nélkül sorolhatnánk az ilyen kérdéseket, de máris kimondhatjuk,



hogy a világ így nem ismerhető meg.
A tudomány nem is így veti fel a kérdést.
A fő probléma ugyanis az, hogy amit megismerhetünk, hűen tükrözie a valóságot, vagy pedig reménytelen minden próbálkozás, mert a valóságnak csak árnyképeit figyelhetjük meg, maga a valóság örökre rejtve marad előlünk.
Birtokába juthatunk-e olyan ismereteknek, amelyekre építeni lehet? Ha a természet rendjét szigorúan érvényesülő törvények szabják meg, megismerhetők-e ezek a törvények? A kérdés tehát így fogalmazható: van-e rend a világban, vannak-e szigorú törvények, vagy pedig minden véletlenül, esetlegesen történik? Ha ugyanis a rend megismerhető, ha feltárható a jelenségek belső törvényszerűsége, akkor a dolgok jelen állapotából kikövetkeztethető az előzmény, és előre jelezhetők a bekövetkező események.
Az emberi kultúrtörténet arról tanúskodik, hogy erre a nagyon alapvető kérdésre – mely egész világszemléletünk alapja lehet – a csillagászat adta az első biztató választ. Filozófusok, kultúrtörténészek egybehangzóan vallják, hogy a csillagászat klasszikus nagy szellemei ismerték fel először, hogy a látszat mögött létezik egy valóságos világ, amely egészen más, mint az elképzelt és elhitetett világ volt. Ők ismerték fel a törvényeket, amelyek megszabják az égitestek mozgását, a nappalok és évszakok váltakozását; s ráébredtek, hogy a váratlannak hitt égi jelenségek is előre számíthatók. A felismerések pedig önbizalmat adnak az embernek: érdemes kutatni, a valóság megismerhető. E szellemi nagyok útját követve kerestem helyemet a világban, és jöttem rá arra, hogy külső és belső világom nagyon sok vonatkozásban összefügg egymással.
A világ megismerhetősége azonban semmiképpen nem jelenti azt, hogy máris mindent ismerünk. Végtelen folyamat ez, a valóság minden feltárt új ténye az újabb kérdések özönét zúdítja reánk.



Az információk dzsungelében
Túl voltam már a gyermekkor mesevilágán, de mindaz, ami a mesékből, hitelesnek mondott izgalmas történetekből lerakódott bennem, még sokáig élő és ható tényező volt világszemléletemben.
Nem is könnyű dolog szétválasztani, hol a határ a költött, elképzelt és a valóságos világ között.
Úgy hittem, hogy aminek a címlapján már nem szerepel, hogy meséről van szó, az már a valóság ábrázolása. A kalandos írások, az álmoskönyvek, a kalendáriumok, a szellemtörténetek, kísértetjárásokról írt könyvek ugyanúgy a valóságot jelentették számomra, mint a Vasárnapi Könyv, a Tolnai Világlapja vagy a napilapok hírei.
Feltétlen bizalom élt bennem minden nyomtatott betű iránt. Fel sem merült annak gondolata vagy gyanúja, hogy amit leírnak, kinyomtatnak, nem a valóságról szól.
Az Ezeregyéjszaka meséjének csodálatos világát felváltotta az „első ifjúságom" ugyancsak valóságosnak hitt világa, a fakírtörténetek, a letűnt Atlantisz, Sziriát oszlopai, Mu és a többiek. E varázslat fényében úgy tekintettem a mára mint elsatnyult, sivár világra, amelyből kivesztek az igazi csodák, eltűntek az emberfölötti lények, a tisztán látók, akik minden dolgok ismerői voltak.
Elég sokára ismertem fel, hogy nem szabad minden leírt történetet valóságként elfogadni.
Még kevésbé könnyű az eligazodás ma, amikor a világ minden tájáról mérhetetlen tömegben naponta zúdulnak reánk az események hírei. Az emberekben annyira él még a bizalom az írott betű iránt, hogy egy-egy esemény hitelességének bizonyítására elegendő a kijelentés, hogy „saját szememmel olvastam".
Jó néhány éve már, hogy sajtóban, rádióban közölték a szenzációs hírt, hogy a magyar–jugoszláv határ közelében egy ember különös, idegen szerkezetet látott. Közeledtére ismeretlen lények beszálltak a járműbe, és hirtelen a magasba emelkedtek, de közben kidobtak valamit, amit a szemtanú gondosan őriz. Tömegesen, messze földről keresték fel a történet hősét, és ő meg is mutatta azt a különös eszközt,



amiről azt állapították meg, hogy nem földi eredetű. Hamarosan kiderült azonban, hogy egy fémből és üvegből készített házi patikai eszköz volt ez, amire még itt-ott, a padlások és a pincék lomjai között rá lehet bukkanni.
A közönséghez csak a történet első része jutott el, és sokakban máig is a csészealjak, az idegen világból érkezett repülőeszközök bizonyítékaként él. Arról is hírt adtak az újságok, hogy Szófiában emberek ezrei láttak egy különös jelenséget, amire a tudósok sem tudtak magyarázatot adni. A valóság egy magasban úszó kutató léggömb volt, de ezt a kiábrándító valóságot az újságok már nem közölték. Többször előfordult, hogy félig tudományos vagy éppen tudományos folyóiratok áprilisi tréfaként csodálatos új felfedezésekről adtak hírt. A legtöbb esetben a szöveg végén rejtett formában közölték, hogy tréfáról van szó, de sokszor az olvasó intelligenciájára bízták, hogy az önellentmondásokat felismerjék. Sok ilyesmit átvettek a napilapok, és nem véve észre bennük a tréfát, mint szenzációs felfedezést tálalták a közönség elé.
Az egész világot bejárta a hír, hogy az amerikaiak a kémtevékenységekben a telepátiát kívánják felhasználni, hogy a kémeknél semmiféle írott dokumentumot ne találhassanak. Beszámoltak a Nautilusba zárt személyekkel lefolytatott kísérletekről, melyek szerint a Nautilusban levők ezer kilométerek távolságából nagy sikerrel végrehajtottak telepatikus, távolból irányított parancsokat.
A jégpáncél és a Nautilus fémteste kizárta mindenféle ismert sugárzó energia behatolását. Az esetről mint titokzatos, létező valóságról cikkeztek mindenfelé. Csak évekkel később írta meg egy tudományos folyóirat, hogy a Nautilus-kísérletet a közölt formában soha senki nem végezte el. A ragyogó fantáziájáról ismert A. Clarke, A jövő körvonalai c. könyvében arról ír, hogy az emberiség mai álmai mikor valósulhatnak meg. Merészségére jellemző, hogy az emberi életkor tekintetében szinte a halhatatlanságban reménykedik a szervátültetésekkel és a mesterséges szervek beültetésével. Ez a nagy fantaszta, arra a kérdésre, hogy a telepátia mikor éri el a hasznosíthatóság fokát – azt írja, hogy soha.



Híradások jelentek meg egy csodálatos képességű szovjet nőről, aki tekintetével tárgyakat tud megmozgatni. A távolba hatás eme esetét telekinézisnek nevezik a misztikusok. írták, hogy ez a nő, vacsora közben az asztalán távolabb levő kenyérszeletet magához parancsolta. Leírták, sokan terjesztették – noha az egészből semmi nem igaz. Egy neves szovjet csillagász, talán fehér asztal mellett baráti társaságban megkockáztatta a feltevést, hogy a Mars belső, Phobos nevű holdja nem is természetes égitest, hanem belül üres űrállomás, amit az egykori marslakók használtak, mielőtt a zorddá vált klíma miatt elhagyták bolygójukat. Ez a feltevés oly mélyen rögződött meg egyes emberekben, hogy még akkor is ragaszkodtak hitelességéhez, amikor nyilvánosságra kerültek a Mariner-9 szép fényképei, amelyek szabálytalan alakú, kráterekkel szabdalt sziklatömbnek mutatják a Phobost.
Minden dologhoz szeretünk ragaszkodni, ami igazolni látszik a világról bennünk kialakult képet.
Belső világunk csodálatos módon átformálja érzékszerveinket. Csak azt vagyunk hajlandók meghallani a körülöttünk zsongó hangzavarból, amivel egyetértünk. Haragszunk mindenkire, aki mást mond, mint ami kedves nekünk, haragszunk a tudományra, mert úgy hisszük, hogy szemellenzős, korlátolt látásmódjával nem akarja tudomásul venni a magasabbrendűség megnyilvánulásait, ridegségével lerombolja dédelgetett illúzióinkat. A hitelesség másik bizonyítékaként azt fogadjuk el, ha valaki azt mondja: „saját szememmel láttam". Valamikor számomra is elegendő volt ennyi bizonyíték. Persze hogy igaz lehet, ha egyszer egy egyébként is megbízható ember saját szemének tanúbizonyságára hivatkozik.
Arról kellett meggyőződnöm, hogy az ember két szemével sokszor nem is a valóságot látja, hanem saját belső világának kivetült képét.
Egy vasárnap hajnalban telefonon ébresztettek, hogy a Nagyvárad téren az emberek százai csoportba verődve egy különös égi jelenség szemtanúi. A fényes valami hol jobbra, hol balra, hol fel, hol lefele mozog, alakját változtatja. Megjelöltem az irányt, hol kell látni a különös tüneményt, még a



látóhatár fölötti magasságát is megadtam. Kértem, hogy ne izgatottan járkálva figyeljék, hanem rögzítsék fejüket egy fa, egy oszlop mellé, és a tünemény egyszerre megállapodik, csak lassú nyugati irányú mozgása marad meg, amely annyi, mint az égen napi járását végző Napé. A hajnali Vénuszt látják. De ha nem úgy lesz, ahogyan mondtam, akkor szóljanak ismét. Az előbb még morajló, izguló tömeg elcsendesedett. Egyik része csalódottan, másik része szégyenkezve odébbállt. A „saját szememmel láttam" kijelentés tehát csak addig marad bizonyíték természetfölötti vagy más csodálatos jelenségek mellett, amíg ismereteink eligazítanak, hogy voltaképpen mit láttunk. Mert csodálatosan szép a hajnali égen pompázó Vénusz bolygó is, csak más szépség, mint amit a vélt repülő csészealjnak a képzelet tulajdonít.
Egy életen át több tízezernyi levélbeli jelentés érkezett hozzám saját szemmel látott csodákról.
Csupán az 1954. októberi rendkívüli tűzgömbnek minősített jelenségről 1600 szemtanú küldte be hiteles leírását. A jelenség tudományos kiértékelése érdekében pontosan megfogalmazott kérdésekre kértünk választ.
Elgondolkodtató, hogy 1600 ember ugyanazt a jelenséget látta, és a beérkezett 1600 jelentésből alig akadt néhány, amely tárgyilagosan azt írta le, amit valóban látott, és nem a megfigyelő belső világából merített képekkel kiegészített, vélt tüneményről számolt be. A jelenség színére vonatkozó válaszok között a szivárvány valamennyi színe szerepelt. Számunkra legfontosabb adat az lett volna, hogy az adott földrajzi helyről milyen látóhatár feletti magasságban látták a tűzgömböt elvonulni. Igen sokan határozottan állították, hogy pontosan a fejük fölött haladt át. Megbízható, jól rögzített megfigyelésekből megmértük, hogy a Budapesten és környékén lakók számára a jelenség a nyugati látóhatár közelében olyan magasan haladt el, amennyire a felkelő Nap felkelés után 60-70 perc múlva emelkedik. Még az ország nyugati határzónájából – ahonnan pedig a legmagasabban látszott – sem lehetett magasabban a látóhatár fölött, mint amennyire a kinyújtott kéz kisarasza ér. Ennyi lenne a hitele a szemtanúi vallomásnak? És ha így van, miért van így?



A lélektan tudósai szerint váratlan események alkalmával nehéz kizökkenni szubjektív világunkból. A pillanatnyilag foglalkoztató gondolatok, más, hasonló esetekről olvasott élmények emléke, filmen látott jelenetek, és maga az a tény, hogy egy csapásra perdöntő személyiség lettünk, egyenesen megakadályozza azt, hogy teljesen tárgyilagosak legyünk.
Talán ennyi is elegendő annak megítéléséhez, mennyire szabad tudományos megállapításnak elfogadni azt, amit az 1908-as Tunguzjelenségről sok helyen olvashattunk. Közismert dolog, hogy 1908. június 30-án a hajnali órákban az utóbbi évszázadok vagy talán évezredek legnevezetesebb pusztító meteorhullása zajlott le Szibériában, a Köves-Tinguszka folyó környékén. Hatalmas méretű, vakítóan izzó testet láttak az égen. A lakatlan területre hulló test pusztításának felderítésére csak 1924-ben indult az első expedíció. Az esemény időpontjában észlelt jelenségek arra utaltak, hogy egészen rendkívüli dolog történhetett. A légnyomás házak tetejét tépte le, a színhelytől 700 km távolságban is, s a lökéshullámokat az egész Földön észlelték a műszerek. A megtalált helyszínen aztán feltárult a borzalmas pusztulás képe. A katasztrófa központjától 40 km körzetben a ledöntött fák erdeje jelezte, mi történhetett ott 16 évvel korábban. Azóta számos tudományos expedíció igyekezett feltárni, mi is történt valójában. A különböző tudományos csoportok egyöntetű véleménye az lett, hogy egy nagyobb tömegű égitesttel ütközött össze a Föld. Csupán azon volt a vita, hogy ez az égitest egy kisebb méretű kisbolygó vagy üstökösmag volt-e.
Már 1927-ben a szemtanúk vallomásai annyira különbözők voltak, hogy ezek helyett inkább a tudományos módszerekkel végzett kutatások eredményeiben bíztak. Fantasztikus írásokban olvashattuk, hogy a Tunguz-jelenséget egy Földet meglátogató idegen űrhajó okozta, melynek atomtöltete felrobbant. Más fantázia szerint egy kb. 12 fényév távolságban levő magas fokú civilizáció értelmes lényei észlelték a Krakatau vulkán 1883-as kitörését, azt a földi ember jeladásának fogták fel, és lézerfénnyel válaszoltak, de az energiaadagot kissé túlméretezték, és



lényegében ez okozta a Tunguz-jelenséget. Hogyan lehet mégis eldönteni, mi volt a valóság? 1968-ban, 60 évvel az esemény után akadt vállalkozó, aki úgy vélte, semmi sem egyszerűbb ennél: fel kell keresni a helyszínt, és kihallgatni a szemtanúkat. Beutazta a környéket, azt kutatta, hol, mely helyek szemtanúi vallottak úgy, hogy a jelenség pontosan a fejük fölött haladt át. Ezeket térképre rajzolta, és egy kacskaringós vonallal összekötötte. Íme a megoldás: a test nem egyenes pályán mozgott, mert egyszer 90 fokos, majd közel 180 fokos fordulatot tett, tehát csakis értelmes lények által vezetett űrhajó lehetett! Ezt az elképzelést még manapság is sokan tudományos értékű felfedezésnek tekintik. Gondoljuk csak végig: találtak egy 70 éves embert, aki szemtanúja volt az esetnek, de ezelőtt 60 évvel még csak tízéves volt. Mennyire megbízható egy tízéves gyerek 60 éven át folyton színeződő emléke? Talán megbízhatóbb tanú lehetett az, aki akkor 30 éves volt. Igen, de ezeket az élményeket 60 évvel később egy 90 éves aggastyán mondja el. Amikor aztán cikkek jelentek meg az antianyagról, máris megszületett az új magyarázat: a Tunguz-jelenséget egy antianyagból álló égitest okozta.
A nagyközönséghez elsősorban az ilyen kétes értékű magyarázatok jutnak el, és nem a tudományos kiadványokban megjelenő megállapítások, minthogy az érdekesnek tűnő eszmefuttatásokat közlik elő szeretettel a szenzációra éhes napilapok, képes magazinok.
Hogyan igazodhat el a jóhiszemű olvasó, ha ugyanazon jelenség magyarázatául is ennyi különböző híradás jelenik meg?
A sokféle, egymásnak sokszor ellentmondó magyarázatot igen sokan a tudomány rovására írják. „Mit tudnak a tudósok, ha egyszer ezt, máskor meg azt mondják?" Ez a magatartás azért helytelen, mert már az alapja is az. A sokféle magyarázatot nem a tudomány adja, hanem a tudomány eredményeit semmibe vevő fantaszták. Bennem is nagyon sok zűrzavart okoztak a megfelelő ellenőrzés



nélkül megjelent szenzációk. Később aztán, amikor számtalan eset után meggyőződtem arról, hogy nem minden írott szöveget szabad komolyan venni, és rendelkeztem annyi ismerettel, hogy magam eldöntsem a szenzációs hír értékét – harcoltam az olvasók akaratlan vagy szándékos megtévesztése ellen. Sokat segített nekem az a rengeteg élmény, amit az égbolt megfigyelése adott, a sok tízezer levél, amit az emberekkel váltottam. Ellenszenvessé vált számomra minden olyan megnyilatkozás, amely a tökéletesség és a tévedhetetlenség látszatát igyekszik kelteni, naivnak, ostobának, műveletlennek ítél mindenkit, aki másként vélekedik a dolgokról, mint ő maga. Tévedéseim éppen olyan hasznosnak bizonyultak az eligazodásban, mint felismeréseim. Elmondok egy esetet, amikor saját tévedésem példája győzött meg egy széles körben elterjedt elképzelés naivságáról.
Újdonsült csillagász voltam. Minden derült éjszakát a nagy távcső mellett töltöttem. Egy alkalommal a nagy műszer kereső távcsövét a teleholdra irányítottam. A Hold fényes tányérja előtt parányi fekete pontokat láttam elvonulni. Mind egy irányban mozgott. Riasztottam munkatársamat és igazgatómat. Az első pillanatra ők is csak találgattak. Egyik kollégám belenézett a nagy távcsőbe, ahol több százszoros nagyítással figyelte a jelenséget, majd egyszer felkiáltott: lebegtetik szárnyaikat.
Hatalmas csapatban vadludak vonultak dél felé, s bőven jutott belőlük arra a kis területre is, amennyi a telehold felszíne.
Akkori igazgatóm, noha ennek már 38 éve van, azóta is mondja, hogy Kulin gágogó meteorokat fedezett fel.
A csészealj prófétájaként ismeretes távolba szakadt hazánkfia magnószalagon üzent nekem azzal a szándékkal, hogy meggyőzzön a repülő csészealjak, az UFO-k valóságáról. Ebben a szövegben arra hivatkozik, hogy már a múlt században is születtek feljegyzések – nem is bolygóközi, hanem csillagközi űrhajók látogatásáról. Megemlít egy embert, aki a Nap korongja előtt tömérdek mennyiségű csillagközi, sőt galaxisok közötti űrhajót figyelt meg. Ezek után elég alapos a gyanúm, hogy a galaktikus űrhajóraj tagjai is ilyen gágogó lények voltak.



Az ismeretterjesztő munkában elég nehéz dolog a valóság tényeit úgy továbbadni, hogy azok szemléletté váljanak.
A legnehezebb dolog azonban mégis az a küzdelem, amit az emberekben megrögződött fogalmak ellen kell vívni – éppen az információk felelőtlensége miatt. Az érdekes, szenzációs hírek közlésének pedig sokféle oka lehet.
Felelőtlen dolog ugyan, de mégis a leginkább megbocsátható az, ha a híreket továbbító nem rendelkezik annyi ismerettel, hogy ellenőrizze azokat. Súlyosabb eset, amikor az üzleti érdek kerül előtérbe, és ennél is súlyosabb, amikor tudatos félrevezetés történik.
Egy alkalommal tiltakoztam az egyik nagy példányszámú lap közleménye ellen, amelyben a legképtelenebb ábrázolások jelentek meg a repülő csészealjakról. Tiltakozásomra a válasz az volt, hogy nyár van, ilyenkor szenzáció kell, mert a lapot el kell adni. Ennél pozitívabb élményeim is vannak. Egyik tekintélyes lapunk cikksorozatot kezdett a családtervezésről, komolyan véve a dr. Jonas-féle elméletet, amely szerint a Hold állásából kiszámítható a termékenység, fogamzás időszaka és a születendő gyermek neme. Közöltem, hogy a modernnek mondott elmélet az asztrológia évezredes babonájára épül, kíméljék meg a magyar nőket, és ne közöljék az „új" felfedezést. Utána megszakították a sorozatot.
Cikket írtam egyszer legtekintélyesebb napilapunk gyermekrovatába. Még a lap megjelenése előtt telefonhívást kaptam az Ellenőrző Csoporttól, hogy a Plutó tömegére az ő adatuk 0,9 földtömeg, és én a cikkben o,i földtömeget írtam. Melyik a helyes? Jóleső érzés volt számomra, hogy ilyen gondos ellenőrzéssel szerkesztik a lapot. Az ő adatuk egy régi lexikonadat volt, az enyém az újabb – de még mindig kérdőjeles. A mi társadalmi rendszerünk határozottan ellenzi a tudatos félrevezetést. De nem mondhatjuk, hogy mentesek vagyunk ilyen próbálkozásoktól. Túlértékelnénk állapotunkat, ha azt állítanánk, hogy a nyilvánosságra kerülő cikkeket megbízható természettudományos szemlélettel rendelkezők írják. És sokakban él még téves szemlélet a szellem szabadságáról. Miért ne szabadna nálunk is mindent leírni, és



rábízni az olvasóra, mit fogad el és mit vet el belőle? A szellemi szabadságnak ilyen értelmezése nagyon is kikezdheti azt a bizalmat, ami manapság még az írott betű iránt az olvasókban él. Sokféle írás elkelne nálunk is százezres példányban. Egyelőre még kultúrpolitikai felelősség kérdése, milyen mértékben hasznos élni a közlés és a terjesztés szabadságával.
A nyugati hetilapok rendszeresen közölnek asztrológiai előrejelzéseket: melyik napon kezdhetnek vállalkozásba, új szerelmi viszonyba a különböző hónapokban született olvasók. Az már egészen mellékes, hogy öt különböző újság öt különböző sorselőrejelzést ad, de mert az olvasók igénylik, rendszeresen közlik a csillagjóslást, nem számolva azzal, hogy milyen mértékben lerombolják azt, amit a hivatalos oktatás a felvilágosítás érdekében el akar végezni. Sokan úgy vélik, hogy ez az igazi szabadság. Összetévesztve a szellem szabadságát az üzleti szabadossággal. Nyugaton magánkiadásban megjelenhet szinte minden, ami közönségsikert ígér. Akad azonban kiadó is bőven, aki ilyenformán kiaknázza a közönség hiszékenységét. Annak idején G. Adamski könyvei sok nyelven megjelentek. Képekkel illusztrálva „hiteles történetekként" írt le kitalált meséket, és előadói körutakon bejárta a világot. Képet közölt arról a vénuszbeli nőről, aki egy közelébe leszállt csészealjba invitálta, s vele együtt hosszabb űrutazást tett. Ma már kevés hitele lenne ilyen történetnek, miután tudjuk, hogy a Vénuszon 100 atmoszférás, szén-dioxidból álló légkör van, s a hőmérséklet megközelíti az 500 C°-ot.
Nehéz is eldönteni, min csodálkozzunk jobban: az emberek hiszékenységén, vagy Adamski zseniális lélektani ismeretein, hogy felismerte az emberi tudatlanság kiaknázható területeit? Újabban Däniken: A jövő emlékei c. filmje kavarta fel a kedélyeket. Ismertem a szerző könyvét, és tisztában voltam azzal, hogy képtelenségei ellenére is milyen lesz a film fogadtatása.
Amikor felkértek, hogy vállaljam el a film szinkronizálásának szakértői tisztét, visszautasítottam azzal, hogy egy tudománytalan



filmért senki nem vállalhatja a tudományos szakértői szerepet, mert ezzel elismerném, hogy valóban dokumentumfilmről van szó. Felhívtam a figyelmet a kockázatra, amit vállalnak, és megjósoltam, hogy a filmnek igen nagy közönségsikere lesz.
Valóban, többször prolongálva, zsúfolt nézőtér előtt vetítették a filmet hónapokon át, és bejárta az országot is.
A filmművészet szép alkotása ez a film, rendezője díjat kapott, az író egyik napról a másikra milliomos lett.
A súlyosabb kérdés azonban az, hogy mi van a mérleg másik oldalán?
A bemutatott gyönyörű kultúremlékek kísérőszövege azt kívánja elhitetni, hogy már sok ízben jártak itt a Földön idegen értelmes lények, ők alkották a nagy létesítményeket, nemcsak megtanították az itt élőket sok mindenre, de ezek az idegen lények alakították a földi lényeket saját hasonlatosságukra emberi formájúakká. Új vallást hirdet a film, mely szerint a régiek istenei a más bolygókról ideérkező lények voltak. Nemcsak a szerzőnek volt ez jó üzlet, jövedelmező vállalkozás volt a film megalkotása is, de legfőképpen a könyv kiadása. Az üzletet mint fő szempontot igazolja az is, hogy ugyanaz a nyugatnémet kiadó, mely megjelentette Däniken könyvét, kiadta i6 tudós ellenvéleményét is, minthogy ennek kiadása ugyancsak jó üzletnek ígérkezett.
Mi már szerencsére ott tartunk, hogy mindez érthetetlen számunkra. Nem fér össze erkölcsi felfogásunkkal, hogy nyilvánosságot biztosítsunk valaminek ugyanúgy, mint cáfolatának is. Hogyan, hát a nyugati kiadónak nincsen állásfoglalása? Van, de ez nem az igazságra, hanem az üzletre vonatkozik. Nemrégiben telefonon érdeklődtek nálam, mondjam meg, hol lehet látni a tizedik bolygót. − Nincs felfedezett tizedik bolygó – válaszoltam. − Az nem lehet, hiszen megírták az újságok. − Az lehet, de annak ellenére sincsen tizedik bolygó. − Akkor hogyan engedhető meg az, hogy az újságok írjanak róla mint tényről? Tiltakozás és felháborodás nyilvánult meg ebben, és ez még



vigasztaló. Hogyan lehet hát megküzdeni az egymásnak ellentmondó szenzációk által felkavart zűrzavarral? Számomra is hosszú volt az út, amíg rájöttem a helyes magatartásra.
Legelőször is meg kell tudnom, hogy a közölt hírnek mi a forrása. Fontos tudni, hogy a hírt közlő újság igénybe veszi-e a szaklektorálást, vagy csupán ellenőrzés nélkül veszi át a híreket. Bizalommal csak megfelelő szakemberek által szerkesztett ismeretterjesztő lapok és szaklapok közleményeit szabad fogadni. Ez esetben is különbséget kell tenni, hogy elméletről, feltételezésről, vagy megfigyelésekkel ellenőrzött felfedezésről van-e szó. A hazai közönség szerencsés helyzetben van, mert az ország lélekszámát tekintve nálunk jelennek meg legnagyobb példányszánban a megbízható híreket közlő ismeretterjesztő lapok.
Az utóbbi években annyi sok új felfedezés történt a csillagászat, a fizika és a biológia területén, hogy sok esetben még az észlelt jelenség értelmezése terén sem alakult ki egységes vélemény. Ha pl. a kvazárok, a pulzárok, a fekete lyukak, az ősrobbanás, a gravitációs hullámok és a gravitonok vagy az antianyagokból felépülő világok tekintetében felmerülő kérdésekre az előadó nem ad határozott választ, az azért van, mert ezen a téren még az élen járó tudósok sem tudnak megnyugtató választ adni.
A szellemi zűrzavar forrása az is, hogy fantasztikus regényekre gyakran odaírják, hogy tudományos, holott a tudományhoz nem sok köze van. Az elmúlt évtizedek a tudományos felfedezések és a technika terén csodálatos dolgokat tártak fel és valósítottak meg. Könnyen elveszítjük tájékozódó képességünket annak felismerésében, hogy meddig terjed a tudomány, és hol kezdődik a fantázia. Sokak számára egyik éppen olyan felfoghatatlan csoda, mint a másik. Ha mi űrszondát juttatunk a Marsra vagy a Jupiter térségébe már akkor, amikor még az űrhajózás kezdetén vagyunk, mi lenne abban lehetetlen, hogy fejlettebb lények szabadon közlekednek naprendszerek és csillagrendszerek között? Annak képességét megszerezni, hogy a lehetőségek és a



lehetetlenségek között válogatni tudjunk, már sokkal nehezebb. De ma már ismerünk olyan természettörvényeket, amelyek egyetemes érvényűek, és sok vonatkozásban eldönthető, mi a valóság és lehetőség, és mi a képzelet szülte lehetetlenség.
Az emberiség kultúrtörténete azt igazolja, hogy az új igazságok felfedezését általában nem fogadta a kor kitörő ujjongással. Az újnak a régi helyébe kell lépnie, el kell hagynunk a régit, hogy helyet kapjon az új. Igen ám, de a régi annyira részünkké vált már, annyira megszokottá és kedvessé lett, hogy az operáció nem lesz fájdalommentes. Ha a gyerek a tépett rongybabája helyett újat kap, még sokáig ragaszkodik a régihez. Az ember sokáig hitte, méltóságának bizonyítéka volt az, hogy a Világegyetemben mozdulatlanul a középpontban lebegő Föld az otthona. Egy nagyobb igazság miatt le kellett mondania erről a képzelt trónusról. Hihettük még egy darabig, hogy éltető csillagunk, a Nap a középpont. Kiderült, hogy a Nap csak átlagcsillag, a sárgatörpék egyike.
Hittük hát, hogy a Napnak a Tejútrendszerben központi, kitüntetett helye van. Megtudtuk, hogy a Nap valóságos helye a Tejútrendszer egyik spirális karján van. Bebizonyosodott az is, hogy a mi Tejútrendszerünk nem a legnagyobb a csillagrendszerek között, mert pl. a szomszédos Andromeda-köd néven ismert csillagrendszer is nagyobb a miénknél.
Hihetjük-e még, hogy csak a Földön van élet, és csak itt él értelmes lény, amilyennek magunkat is tartjuk? Másrészt szabadulni is szeretnénk a kozmikus magánynak e nyomasztó érzésétől. Kövessük hát a megismerésnek azt az útját, amelyen járnunk kell, ha meg akarjuk találni helyünket a világban.
Az ismeretszerzés útjai és tévútjai
Az ember egymillió éve jelent meg. A Föld rétegeiből előkerült emlékek tanúsága szerint több mint tízezer év óta nagy kultúrák virágzottak és tűntek el. A természet jelenségeit megszabó törvényeket



csupán néhány száz éve ismerjük. Mondják, hogy a régiek más úton szereztek ismereteket, mint a mai ember. Nekik nem volt szükségük tételekbe foglalt törvényekre. Titokzatosnak mondott képességeikkel közvetlen kapcsolatban álltak a Világszellemmel. Ma is él sokakban a hit, hogy valamikor volt Éden, volt Aranykor, és benne boldog emberek éltek.
Ifjúságom éveiben, amikor a legtisztább indulatokkal és érzésekkel valami nagyon szép, nagyon tiszta, nagyon igaz és nagyon tökéletes után vágyódtam, az vezérelt, hogy valahol megtalálom az örök igazság forrását. Úgy hittem, hogy valahol megvan ez, csak meg kell találnom.
Bármilyen kérdésre kerestem a választ, mást mondtak a filozófiák, mást mondtak a vallások, mást mondtak az emberek. Mindegyik a teljességet, az egyedülit ígérte, és mégsem voltak egyformák. Hittem hát, hogy kijelentésekben, kőbe vésett jelekben, vagy láthatatlanul, valahol meg kell találnom a rendnek, az örök rendnek a foglalatát, mely az idők kezdetétől az idők végezetéig mindent eleve elrendezett. Talán a láthatatlan, anyagfölötti Világlélek az, amely itt lebeg a világ fölött, minden titkok ismerője, minden dolgok intézője. Vele kell megtalálni a kapcsolatot, vele kell eggyé válni, és előttem is feltárul a kezdet és a vég problémája, mindennapi életem kérdéseire is megkaphatom a helyes eligazítást.
Olvastam, hogy vannak tisztán látók, akik kapcsolatba tudnak lépni a Világlélekkel, mindenre választ tudnak adni. Belelátnak életembe, idézni tudják életem bármely részletét, szó nélkül is tudják problémáimat, és kérdezés nélkül is megadják mindenre a választ. Nyitott könyv számukra jövendőm is, pontosan látják elkövetkezendő életem minden apró részletét.
Mások csodálatos történeteket meséltek nekem visszatérő szellemekről, távolba és jövőbe látó emberekről, akik képesek önmagukból kiszállni és felkeresni száz kilométerre levő helyeket, és pontosan leírják, mi történik ott szeretteinkkel.
A szellemidézők hírt hoznak elhalt szüleinkről. Megnyugtatnak, hogy jó helyen vannak, elkülönítve az alantas szellemektől, s egy magasabb szférából figyelik életünket, vigyáznak reánk, és üzennek



nekünk. Lenne tehát egy láthatatlan, anyagtalan világ, mely titokzatos erejével irányítja sorsunkat? A hindu filozófia azt tanítja, hogy a lélek különös állapotában lehet kapcsolatot találni ezzel a másik világgal – és erre szerettem volna magamat is képessé tenni.
Körülöttem is történtek megmagyarázhatatlannak tűnő dolgok, különös megérzések, és máris azt hittem, hogy a kiválasztottak közé tartozom, akiknek megadatik a tisztánlátás képessége. Lehetségesnek tartottam, hogy a világ eseményei eleve elrendeltek.
Őszintén szólva sok mindent nehezen értettem meg abból, amit a tudomány feltárt. Hogy megértsem, sok új ismeretre lett volna szükségem. Ha mindaz igaz, amit a szellemidézők, telepatikusok és más misztikusok mondanak, akkor valóban szükségtelen végigjárni a tudomány keserves útját, egy kis koncentráció, s máris mindent készen kaphatok a magamba mélyedés e csöndes perceiben.
Valóban lehetséges-e ez, vagy viselnünk kell ember mivoltunk bibliai átkát, véres verejtékkel kell megküzdeni a mindennapi kenyérért, és a tudásért is, mert fájának gyümölcséből evett az első emberpár? Ezzel a kérdéssel mindenkinek találkoznia kell, aki el akar igazodni a világban, és meg akarja találni a helyét benne. A tekintetben, hogy hol véljük megtalálni, döntő szerepe lehet annak is, hogy önértékelésünket mennyire befolyásolja a környezet. Nem ad jó közérzetet az olyan légkör, amely lépten-nyomon kisebbrendűségünkre emlékeztet. A kisebbrendűség érzése fejlődésünk velejárója, és szabadulni tőle több módon próbálkozhatunk.
Az egyik az lehet, hogy nagy elhatározások születnek bennünk tanulásra vagy önképzésre, a mulasztottak pótlására. „Majd megmutatom, hogy a többieknél nem vagyok alávalóbb!" Ez a nehezebbik út. De járható! Ismertem embereket, akik a középiskolát, sőt még az általános iskolát is úgy végezték cl, hogy éppen átcsusszantak a vizsgákon. Hiányosságaikra a környezet figyelmeztette őket. Olyan területet választottak, amihez kedvet éreztek, a szakiskolában már-osztályellők voltak.



A belső elhatározás szilárdsága dönti el, hogy ezt az utat milyen sikerrel tudjuk végigjárni.
Néha azonban csak a felemelkedés vágya erős, az akaraterő kevés a tervek megvalósításához.
Ilyenkor kínálkozik a másik út, csatlakozni olyan eszmevilághoz, mely nem követeli meg az értelmi, akarati erőfeszítést. A puszta tény, hogy egy ilyen eszmevilág hívői vagy vallói közé tartozom, visszaadhatja emberi méltóságomat, megszabadíthat kisebbségi érzéseimtől, sőt úgy tűnik, föléje is emel azoknak, akik a lebecsült értelem útját járva akarják megismerni a világot, és benne helyüket. így aztán kialakulhat bennünk az új értékítélet: van egy magasabb rendű világ, annak követői a kifinomult lelkű, magasabb rendű emberek, és magam is közéjük tartozom. Valóban nagyszerű érzés a kiválasztottság tudata.
Kiválasztottnak tudja magát például az, akit érzései szerint a meghaltak szellemi méltónak tartanak, hogy szóba álljanak vele. Ifjúságom egyik legmegrázóbb élménye volt, amikor egy társasággal körbeültük az asztalt, tenyerünket ráfektettük, hogy ujjainkkal összeérve megteremtsük a bűvös kört, s vártuk a szellemek megjelenését. A körvezető egyik diáktársam volt, és halkan suttogta: „Kedves szellem, jelenj meg." Lélegzetünket is visszafojtottuk, amikor az asztal megdőlt, és egyik lábával koppantott, annak jeléül, hogy a szellem megjelent, és hajlandó kérdéseinkre válaszolni. És tettük fel sorra a kérdéseket. A szellem – az asztal lába – pedig koppanásokkal igent vagy nemet válaszolt. Aztán nagy körben felírtuk az ábécé betűit. Középre tettünk egy fémpénzt, amire a résztvevők ráhelyezték mutatóujjaikat. A feltett kérdések után megindult a pénz, mintha láthatatlan erő húzta volna, s megállt egy-egy betűnél. Ugyanis válaszként a körvezető kérdésére lebetűzte, hogy kinek a szelleme van jelen.
A spiritiszta szeánszokon a szellemvilággal kapcsolatot teremtő médiumokkal nem volt találkozásom, de sok csodálatos történetet hallottam róluk. A szeánszok résztvevői a kiválasztottak közül is válogatott emberek. Elegendő egyetlen kétkedő, hitetlen jelenléte ahhoz, hogy a szellemidézés ne járjon sikerrel. A megidézett szellem



állítólag az önkívületi állapotban, transzban levő médiumon át beszél. Az ilyen összejövetelek csak teljes sötétségben vagy nagyon letompított fényben lehetnek sikeresek, mert mint mondják a fény bontja a szellemtest finom fluidumát.
Minden csodálatos, elmesélt történetnél is csodálatosabbnak tűntek a spiritiszta szeánszok apport jelenségei. A gondosan bezárt, elsötétített szobában a falon át hirtelen valóságos tárgyak, virágcsokor, kő, sírkereszt darabja és más tárgyak zuhannak az asztalra. Utána sehol a mennyezeten vagy a falon nem található sérelmi nyom. Az értelem az ilyen jelenségeket nem képes felfogni, legfeljebb úgy, ha a három méretű, háromdimenziós teret képzeletben kiegészítjük a tudomány számára nem létező negyedik dimenzióval. A rajzlapra rajzolt kört kétdimenziós világnak nevezzük, mert az a két mérettel, hosszúsággal és szélességgel meghatározható síkban fekszik. A rajzlapon húzott ceruzanyom nem tud behatolni a körbe anélkül, hogy a kerületét át ne messe. De ha felemelem a ceruzám hegyét, kimegyek vele a térbe, a harmadik dimenzióba, bejuthatok a körbe anélkül, hogy a kör kerületét átszelném.
Nos, a spiritiszták úgy magyarázzák, hogy a szellemek a négydimenziós világban élnek. Akadály nélkül be tudnak hatolni a zárt háromdimenziós szobába anélkül, hogy falait megsértenék. Vagy miután kezdtük megismerni az anyag atomos szerkezetét, hallottam olyan magyarázatról is, hogy a szellemi erő a szobán kívüli tárgyat atomjaira bontja, azok akadálytalanul átjuthatnak a fal atomjainak rései között, és bent a szobában újra összeállnak virágcsokorrá vagy más tárggyá.
Ilyen csodák a valóságban nem léteznek, a tudomány nem ismeri el azokat.
Azt akarom ezzel mondani, hogy nem is léteznek ma még megmagyarázhatatlan dolgok?
Nem. Tudom, hogy vannak, sőt ma még sokkal több az ismert dolognál az ismeretlen. De vannak dolgok, amelyeket végleg elvetettem mint az emberi képzelet és útkeresés tévútjait, és vannak, vagy lehetnek olyan jelenségek, amelyeknek magyarázatára az egész emberiség mai tudása is elégtelen.



Sokáig megtévesztett az, hogy a misztikus tanok követői mindig százszázalékos eredményről beszélnek, a tudomány pedig nagyon megelégszik, ha a feltételezett ok és a bekövetkező jelenség között 6070%-os összefüggést tud megállapítani.
A telepatikusokról – a távolba érzőkről – szóló történetekben azt halljuk, hogy kiszállva önmagukból, pontosan, a legapróbb részletekig leírják egy soha nem látott távoli ház minden berendezését és a benne tartózkodó személyeket, valamint azok gondolatait. El tudják olvasni a lezárt borítékban levő szöveget. A különös csak az, hogy tudtommal évtizedek óta egyetlen telepatikus sem vette fel azt a kitűzött jutalmat, ami egy gondosan őrzött és lezárt borítékban levő szöveg elolvasásáért jár.
Azt mondják, hogy ez a képesség távol áll minden anyagiasságtól, és még a látszatát is kerülni kell, hogy ezt a magasrendű képességet ilyen célra is fel lehet használni. Találkoztam asztrológussal, aki mindig csak százszázalékos jellemrajzokat és jövendőket olvasott ki az égitestek állásából. Ha éppen tévedett, annak csak az volt az oka, hogy a számításaiban néhány fokot tévedett, de ha ezt tekintetbe veszi, minden pontosan egyezik. Százszor megismételt fizikai vagy kémiai kísérletek csak úgy adatnak közel százszázalékosan egyező eredményt, ha a kísérlet felt ételeit nagyon gondosan biztosítjuk. Elegendő alig mérhető kis eltérés a kezdeti feltételekben, a végeredmények már nem pontosan azonosak. Ha például a kémiai kísérletekben nem tudjuk biztosítani a használt anyagok egyforma kémiai tisztaságát, vagy csak kevéssel is eltérő hőmérsékleten folyik a kísérlet, az eredmények eltérők lehetnek. Még sokkal inkább így van ez a biológiai kísérleteknél. Amikor kisbolygók, üstökösök pályáját számítjuk, ki kell számítani az ún. pályaelemeket, amelyeknek segítségével az égitest megtalálható a csillagok között. Elegendő egy-egy alapadat hatodik tizedesjegyében elírni egy számjegyet, és az évekkel előre számított helyzet nem az lesz, mint a valóságos.
Az élet pedig, sorsunk alakulása megszámlálhatatlan és tekintetbe sem vehető tényezőktől függ. Társadalomban élünk, ahol egyéni sorsunkat ma már az is befolyásolhatja, hogy mi történik Afrikában



vagy a világ más részén. Ha úgy is lenne, hogy a születés pillanatában fennálló bolygóhelyzetek meghatároznák sorsunkat – akkor is lehetetlen lenne tekintetbe venni az életünket befolyásoló környezetet.
Van a csillagászatnak egy olyan területe, ahol kénytelenek vagyunk nagyon bonyolult körülmények között is kiszámítani a jövendőt. Háromtest-, vagy többtest-problémának nevezzük az égimechanikának ezt a feladatát.
Tökéletesen ismerjük az égitestek között működő erőt, a gravitációt. Így aztán ha csak arról van szó, hogy leírjuk két égitest mozgását, azt meg is tudjuk tenni. Az égi társadalomban azonban nagyon sok égitest van, amelyek egymás mozgását befolyásolják. Ha csak a Nap és egy kisbolygó léteznék, nagyon pontosan kiszámíthatnánk akár évezredekre előre vagy visszamenőleg is, mikor hol járt, és a jövőben hol fog járni az a kisbolygó. A valóságban azonban létezik a Jupiter is, amely ugyan ezerszerte kisebb tömegű a Napnál, mégis erősen befolyásolja a kisbolygó mozgását.
Tételezzük fel, hogy a Jupiter nélkül a kisbolygó pontosan körpályán keringene, a Naptól tehát mindig ugyanolyan távolságban végezné mozgását. A Jupiter azonban szintén a Nap körül kering, és ennek során néha igen közel, máskor igen távol van a kisbolygótól. Egyszer erősebb, máskor gyengébb hatással van reá. Az első hatás abban nyilvánul meg, hogy megváltozik a kisbolygó pályaalakja. A kör ellipszissé módosul. A Jupiter által okozott hatás miatt most már a Napnak is változó hatása alatt áll a kisbolygó, mert az ellipszispálya miatt hol közelebb, hol távolabb kerül a Naptól.
Elgondolni is nehéz, mi lesz végül is a kisbolygó pályája. Ennek ellenére az égimechanika pontos választ tud adni erre. Nem úgy, hogy a kezdeti feltételek alapján, a Nap, a kisbolygó és a Jupiter helyzetéből, távolságából egy csapásra kiszámítja a kisbolygó sorit. De ha az időben előre haladva, lépésről lépésre követjük a változásokat, nagyon pontos előrejelzés készíthető. A Nap, a Föld és a Hold is ilyen hármas rendszer. A Nap ugyan



27 milliószorta nagyobb tömegű égitest a Holdnál, de vannak hatások így az árapály-jelenség –, amelyben a Hold hatása 2,5-szer felülmúlja a Nap hatását. Mégis tudjuk, hogy mikor lesz teljes napfogyatkozás, és annak be is következtét másodpercnyi pontossággal előre megadják a csillagászati évkönyvek.
Az általam ismert asztrológus nagyok között volt hadbíró, mérnök, keletkutató, tisztviselő, de voltak közöttük magasabb iskolát nem végzett, a trigonometriai számításokat sem ismerő emberek. Köztük jó néhány, aki soha nem nézett távcsőbe. Nem vették tudomásul, hogy a Föld Kopernikusz óta nem a világ közepe, nem vették tudomásul, hogy évezredek alatt a hónapokkal jelzett csillagképek eltolódtak.
Pontatlan, elavult csillag- és bolygókatalógusok alapján készítik horoszkópjaikat, és szerintük azok százszázalékosan beválnak. Nem ették tudomásul az újabb felismeréseket, hogy a Nap felszínén lejátszódó jelenségek sok milliószorta nagyobb hatással vannak a földi életre, szervezetünk működésére, mint az összes bolygók együttvéve. Valamennyi asztrológus más-más rendszer szerint dolgozott. Egymást látszólag jól megértették, de négyszemközt sarlatánoknak bélyegezték a másikat, hibás rendszerük miatt.
Amikor a tudomány a jelenségek között kapcsolatot keres, az esetek tízezreit vizsgálja meg, feltünteti a szóba jöhető hatásokat, és azokból igyekszik kihámozni az ok és okozati összefüggést. Ismert jelenség pl., hogy időnként a mágneses műszerek megzavarodnak, az iránytű ideges lengésbe kezd. Mágneses vihar van ilyenkor, kigyúl a gyönyörű sarki fény, és beállnak a rövidhullámú rádiózásban a hosszan tartó elhalkulások. Újabban egyre több jelét fedezik fel annak, hogy ugyancsak e jelenségekkel egy időben néha szembetűnően megnő a szív-, ideges érrendszeri betegségekben szenvedők halálozási száma.
Ezek a periódusok átlagosan 11 évenként jelentkeznek, és hatásuk az időjárásban is megmutatkozik.
Nem találunk semmi földi jelenséget, ami magyarázatot adhatna. Talán a Kozmoszból jönnek a hatások? Sorra véve a bolygókat, a Jupiter keringési ideje 11,86 év.



Gondolhatnánk arra, hogy mindezeket a jelenségeket a Jupiter okozza. Igen ám, de az időbeli egyezés nem megfelelő.
Viszont a napfelszíni jelenségek és az említett földi hatások között az időbeli egyezés sokkal tökéletesebb. Nyilvánvaló tehát, hogy nem bolygóhelyzetek, hanem a Napon lejátszódó, rendkívül nagy energiájú folyamatokban kell keresni az okot.
Annak ellenére, hogy a kiváltó okot ma már ismerjük, a jelenségek között mégsem mondható egyértelműnek a kapcsolat. Különösen a meteorológiai tényezőkkel összefüggő jelenségek már másodlagosak. A gondolkodó ember joggal kérdezi: ki az és kik azok, akik a bolygók hatásait az élet megszámlálhatatlan vonatkozásában vizsgálták, és azt is megállapították, hogy a bolygók beeső fényszögei miként módosítják hatásaikat? Ki vizsgálta meg az 1930-ban felfedezett Plutó hatását, aminek létezéséről korábban az asztrológusok sem tudhattak? A csillagjósok már a harmincas években számoltak hatásaival, holott még a modern számítógéptechnika alkalmazásával is évtizedes munkát igényelne, ha választ keresnénk arra, befolyásolja-e különböző szerveink működését, házasságunkat, vagyonszerzésünket, vállalkozásunk sikerét az, hogy hol áll a Plutó, és miként változik ez a hatás, ha más bolygókkal meghatározott helyzetbe jut. Hiszen a Plutó felfedezése óta a mai napig pályájának csak egyhatodát futotta be. Az asztrológiai gondolkodás szerint erre nincs is szükség. Az asztrológia törvényeit évezredekkel ezelőtt egy választott embernek egy földöntúli lény adta át úgy, mint az Úristen Mózesnek a tízparancsolatot. Mondják egyesek, hogy az asztrológia nem is hasonlítható a természettudományokhoz, sokkal inkább a megérzés, az intuíció az, ami feltárja a valóságot. Erre az intuícióra, lényeglátásra nyilván csak a legemelkedettebb, legtisztább lelkek alkalmasak. Az asztrológia nemcsak amiatt marad sokáig aktuális, mert a jövőbe látás ígéretét adja, sokkal inkább ragyogó stílusa az, ami híveket toboroz maga köré. Olyan jellemábrázolást ad rólam, amilyen mindig szerettem volna



lenni. Kevés híve lenne a csillagjóslásnak, ha a csillagokra, bolygóállásokra hivatkozva, vagy mély lényeglátással az asztrológus a nyers valóságot adná tudtomra. Ha például valaki rendetlen, munkáját felszínesen, rosszul végzi el, gyakran elkésik, munkatársaival összeférhetetlen – mindezt így is meg lehet fogalmazni: „Nagyvonalú, aki a hétköznapi ember aprólékosságával szemben, különös fogékonyságával a nagy összefüggéseket keresi. A kicsinyes, aprólékos dolgok nem tudják lekötni, emiatt sokszor összeütközésbe kerül kicsinyes gondolkodású környezetével. Magasröptű gondolatait az idegőrlő, egyhangú munka zavarja, és emiatt sokszor felületesnek bélyegzik. Ha gondolataiba mélyedhet, észrevétlenül másodperceknek tűnnek az órák is, és ez azt a látszatot kelti, hogy nem jól bánik az idővel, s ez abban is megnyilvánul, hogy a társadalom által reákényszerített időbeli követelményekről megfeledkezik. Tiszta, magasrendű szellemi értékeinek kibontakoztatásához más környezetre lenne szüksége, mert minden adottsága megvan ahhoz, hogy valami maradandót alkosson." Így, jól körülírva már egy kissé másként hangzik a jellemábrázolás, mint annak pár szavas, tömör megfogalmazása. Egyszerre érthető is, hogy az utóbbi fogalmazás megszabadít kisebbrendűségünk érzetétől, s a magasabb rendűek kiváltságosai közé emel bennünket.
Az itt a nagy probléma, hogy nem csaptuk-e be magunkat, ha máris olyanoknak képzeljük magunkat, amilyenek lenni szeretnénk?
Végeredményben nem mindegy az, hogy milyen világgal bástyázom körül magamat? Nem az a legfontosabb, hogy valahol megnyugodjak? Kinek ártok azzal, ha a magam számára olyan világot építek, amiben jól érzem magamat?
Arra jöttem rá, hogy ilyen, magamra szabott világképpel magamnak ártok a legtöbbet, és senkinek nem használok vele. Nem volt számomra mindegy, hogy gyermekkori környezetemben milyen gondolkodású emberek között éltem, hiszen valahányszor választ vártam saját kérdéseimre, azt lestem, miként oldották meg azt azok, akik között éltem. Az ifjú felnőtté lesz, az útkeresés után munkálkodni kell. Lehet-e a



tevékeny életet olyan tanokra alapozni, amelyek évezredek óta hirdetik, hogy a megoldás küszöbén állnak? Mondják, milyen boldog lehetne a világ, ha az államok a tudományos kutatások helyett e tanok felhasználására költenék a pénzt. Megkérdeztem egy neves asztrológust, hogy valóban annyira tökéletesnek tartja rendszerét, amilyennek hirdeti? A válasz az volt, hogy ma még nem tökéletes, de azzá tehető. Ma ugyanis általában csak a Nap, a Hold és a bolygók, valamint a csillagképek hatásait veszik tekintetbe, holott a tökéletes jellemrajzhoz, a pontosan beváló jövendőhöz még számolni kellene a fényesebb csillagok és kisbolygók hatásával is. A csillagok között mintegy 5 0-nek a számbavételét tartanák szükségesnek. A fontos szerepet kapott Plutó csaknem tízezrszerte halványabb, mint a leghalványabb, szabad szemmel látható csillag. Ha a hatás szempontjából a fényesség a döntő, akkor közel kétezer kisbolygónak és több millió csillagnak kellene szerepelnie, a horoszkópban, mindegyiknek a többihez viszonyított helyzete, fényszöge együttvéve sok milliárd befolyásoló tényezőt jelentene. Így aztán egyetlen horoszkóp kiszámításához egy emberélet számítógépekkel sem lenne elegendő, és terjedelme több vaskos kötetet tenne. Minden önmagához őszinte embernek rá kell jönnie, hogy az asztrológiának csak az ígérete marad meg, de útja járhatatlan. Nem azért járhatatlan, mert nincs módunkban végigszámolni milliónyi égitest milliárdnyi kölcsönös helyzetét, hanem azért, mert kiindulása helytelen abból a korból származik, amikor az emberek úgy hitték, hogy a világ jelenségeit mozgató erők a geometriai formákban vannak elrejtve. Nem tudták, hogy léteznek fizikai hatásokat szállító sugárzások. A Földet tekintették a világ közepének, és minden a Földért volt. Fogalmuk sem volt az égitestek nagyságáról. Valóság maradt azonban a régiek ösztönös megsejtése, hogy a Kozmosz és a Föld élete kapcsolatban áll egymással. Felismertük, hogy ez a hatás nemcsak jelképes, hanem nagyon is tényleges. A Kozmosz energiái szülték a földi életet, főként a Nap energiája tartja fenn azt, és a Napon mutatkozó minden változás kimutatható vagy felderíthető fizikai kölcsönhatások révén beleszól



Föld és az élő szervezet sorsába. Vannak, akik a modern kor eme felismeréseiben az asztrológia igazolását látják. Mondják is: „No lám csak, a tudomány kezdi elismerni az asztrológiát." Nem erről van szó, hanem arról, hogy az asztrológiával az emberiség elindult egy úton, ami tévútnak, zsákutcának bizonyult, most ugyanaz az emberiség, vagy talán a nagybetűvel írt Ember, célravezetőbb útra ismert. Nem az asztrológia áll itt szemben a tudománnyal, hanem az ember önmagával. Ugyanilyen tévedés lenne a mai elemátalakító gyorsítóberendezésekben az alkímia igazolását látni. Az alkimistákat az arany utáni vágy hajszolta. Hány ember pénze úszott el, hány királyi kincstár csappant meg az alkimista bizalmas közléseire – hogy még egy utolsó kísérlet, és korlátlan mennyiségben terem az arany? Az alapelgondolás volt helytelen, hogy a lombik lángjánál rézből higanyból aranyat lehet előállítani. Milliószorta nagyobb energiákra van ilyen átalakításhoz szükség akkor is, ha csupán egyetlen új atomot akarunk előállítani. Az az út pedig, amely a mai kor tudományához és technikájához vezetett, rendkívül fáradságos út volt, telve reményteljes nekibuzdulásokkal, kudarcokkal es mérhetetlen szellemi és anyagi áldozattal. Sok megszállott emberrel volt már találkozásom, akik arra hivatkoztak, hogy évtizedes fáradozásuk gyümölcseként eljutottak egy nagy titok kapujához, sikerült megalkotni az évszázadok óta hasztalan kutatott örökmozgót. Rendszerint nyugdíjasok voltak ezek az emberek, akik valami csekély állandó támogatást és megfelelő munkahelyet kértek, hogy a nagy mű teljes befejezést nyerhessen, és az új találmánnyal az emberiség új korszaka nyílik meg. Ez is őriz valami ősi emberi vágyat, gépet szerkeszteni, amellyel nincsen energiagond. Olyan vágyakozás, ami megszületik az emberi képzeletben, de megvalósulását a végtelen gazdagságú természet sem engedheti meg.



Minden mágia, misztikus tan gyökere évezredekre nyúlik vissza, és meg is maradt kezdeti állapotában anélkül, hogy elősegítette volna az emberi haladást. Egyik-másik modern köntöst kapott, szóhasználatában egy sereg modern tudományos fogalommal él, de tartalmában maradt a régi, járhatatlan tévút. Azt jelentené ez, hogy a régiek nem tudtak semmit? Korántsem. Nagyon sok mindent tudtak, mert az évezredes tapasztalatokat megőrizték és továbbadták. Ismerték például sokféle növény hatását bizonyos betegségekre, ismerték a mérgeket. Nagyon sok mai gyógyszerben a növényi hatóanyagokat hasznosítjuk. Ahhoz azonban, hogy e hatóanyagokat általánosan hasznosítsuk, meg kellett ismerni a hatás módját, és azt is, hogy mi az a mennyiség, amely egyes hatóanyagokból még gyógyító hatású, nagyobb mennyiségben pedig már méreg. Meg kellett tanulni e hatóanyagok kémiai előállításának módját, hogy adott esetben megfelelő mennyiség álljon az emberiség rendelkezésére. Ez igényelte azt a kutatómunkát, amit a megsejtéseken és véletlen tapasztalatokon túl a megismerés fáradságos útjának nevezünk. Sokszor elhangzik hogy a televízió sem más mint a keleti mesék varázstükre, amelynek tulajdonosa megláthatta messze földre jutott szerelmesét. Igen, a tv is megmutatja, mi történik más kontinenseken vagy a Holdon, de az, ami a varázstükör és a tv között van, a tudomány évezredes útja. Enélkül a varázstükör is örök álom és vágy maradt volna, tv-készülékké abból az ismeretanyagból lett, amit az ismeretszerzés tudományos útján meg kellett szereznünk. Mint csillagász, különös tisztelettel tekintek a régi korok emberére, akik földbe karcolt irányjelző vonalak, megfigyelő- és őrtornyok, hatalmas kőépítmények segítségével bámulatos pontossággal határozták meg az év és a holdhónap hosszát. A régiek szellemi nagyságát számunkra nem magas technikájuk jelenti, hiszen sok ezer tonnás kőkolosszusokból építették „műszereiket", amelyeknél ma egy tenyérben elférő eszközzel pontosabban érhetünk. Kevesebbet tudtak a természetről, mint mi tudunk. Céljaik, elhatározásaik voltak nagyok, amelyek egymást követő



nemzedékeket tudtak lelkesíteni évtizedeken és évszázadokon át. Nem bízták sorsukat mágusokra és jósokra, nem tőlük várták az Isitestek járásának előrejelzését. Maradandó kőépítményeiket fáradságok munkával emelték. Meseviláguk csodái nem előképei a mai kor technikai alkotásainak. Vágyaik megvalósulatlan álmok maradtak volna mindmáig, ha nem vállalják a megismerés nehezebb útját. Helytelen lenne tehát azt mondani, hogy a repülőgép nem más, int a mesebeli repülő szőnyeg, a tv nem más, mint a varázstükör, az alkímia a modern gyorsítóberendezések elemátalakító törekvéseivel azonos. Ugyanígy mondhatnánk, hogy Ikarosz volt az első űrrepülő. Pedig benne csak a repülés vágya nyilvánult meg. Amíg ebből a várakozásból űrhajó lett, végig kellett járni a tudományos ismeretszerzés küzdelmes útját. Csak a rendszerezett tudományos ismeret ad számunkra lehetőséget, hogy a természet erőit céljaink megvalósítására felhasználhassuk, hogy alkotó életet élhessünk. A természet megismerésének folyamata akkor kezdődött, amikor az ember rájött, hogy elképzelései megcsalják. Mesevilágának csodás színekkel festett képei is ábrázoltak egyfajta világot, de amikor ebből merített ismereteit céljainak megvalósításához fel akarta használni, magára maradt. Amikor letelepedett, életszükségletté vált, hogy számolni tudja az éveket, és az egymást követő évszakok elválasztó dátumait kijelölje. Nem ismerjük a kőkori elődök természetszemléletét, és vallásos elképzeléseikről is csak feltevéseink vannak, azt azonban tudjuk, hogy eljutottak a megismerés forrásához, megkérdezték magát a természetet.
Porszemek a végtelenben
A végtelen a Világegyetem, a porszemek mi vagyunk, emberek, akik meg akarják ismerni a világot. Ilyen összehasonlítás is megfordul bennünk, és ahhoz a kiábrándító kétséghez vezet, hogy hiábavaló fáradozás minden törekvés.



Találkoztam egy emberrel, aki azt mondta, hogy szép tudomány a csillagászat, de nem merül bele részletesebben, mert őt megőrjíti a végtelennek a gondolata is. A bennünk felmerülő kérdések megismerésre ösztönözhetnek, de a megoldhatatlannak látszó problémák vissza is tarthatnak bennünket a megismerés útján. Milyen nagy a Világegyetem? Végtelen? Mennyi idő óta van a világ? Végtelen idő óta? Térben és időben egyaránt szembetalálkozunk a végtelen fogalmával, ami sok kínzó érzést és tehetetlen vergődést okoz abban a törekvésben, hogy megtaláljuk helyünket. Mit értsünk a tér végtelenségén? Azt, hogy egy irányba elindulva soha nem érnénk a végére? Mit jelent az időbeli végtelenség? Azt, hogy soha nem volt kezdete, és nem lesz vége a világnak? Ha így van, eleve kizárt dolog, hogy egészében megismerjük a világot. A műszerek méretének növelésével csak tologatjuk a megismerhetőség határát, de soha nem juthatunk el a végéig. Felfoghatatlan, nyugtalanító gondolat a végtelenség. Ugyanilyen felfoghatatlan lenne azonban az is, ha azt mondanám, hogy a világ véges. Tehát, úgy gondolhatnák, hogy ez esetben lenne egy határ – ahol a mesebeli hős lelógatta a lábát –, és utána már nem lenne semmi. Es hogyan érthetnénk meg azt, hogy az időnek kezdete volt. Azelőtt egy másodperccel, egy évvel, millió évvel nem volt idő, nem volt semmi? Azzal a tér- és időszemlélettel, amely belénk rögződött, valóban reménytelen dolog megoldást találni. A tudomány is keresi a megoldást. Beszél véges, de határtalan világról, a tér lehetséges, különböző szerkezeti formáitól, az anyag, a tér és az idő kapcsolatáról, de mindezeknek nincsenek annyira szemléltethető formáik, hogy egy ilyen könyvben bemutathatók lennének. A magunk számára is talán fontosabb először arra válaszolni, hogy mi van a tér eddig megismert határain belül, minthogy azt kutassuk, mi



van rajta túl. Engem a végtelen előbb megfogalmazott kérdései nem kínoznak már. Vallanom kell tehát arról is, hogy bennem miként oldódott fel a probléma. Mint csillagász beszélek a Világegyetemről, és az emberről. Nem vagyok sem filozófus, sem vallásalapító, nem kívánok elméleti fejtegetésekbe bocsátkozni, ezért nem is vállalom azt, hogy bármit is mondjak a belátható világon túli világról. A Világegyetem jelenségeit kutató megfigyelő csillagász számára nem is létezik a végtelen. Nem beszélhetek másról, mint égitestekről, amelyeket műszereinkkel megfigyelhetünk, amelyeknek távolságát és korát is meg tudjuk határozni. Minden megmért távolság néhány számjeggyel leírható, ami pedig leírható, az még a végesben van. Mennyi a legnagyobb ismert távolság? Kb. 20 milliárd fényév, vagy ha úgy tetszik, legfeljebb 2 • 1028 cm. (A 10-es fölötti szám azt jelzi, hogy a 2 után 28 nulla írandó.) Mennyi a megismert Világegyetem kora? Legfeljebb 20 milliárd év, vagy ha úgy tetszik 6•1017 másodperc. (A 6-os után 17 nulla írandó.) Hány csillag van az eddig megismert térben? 1022 csillag. (Az 1-es után 22 nulla írandó.) Mennyi a megismert világ összes égitestjeinek tömege? 1055 gramm. Persze, hogy megkérdezzük: mi van a megismert tér határán túl? Nem tudom, és nem tudja senki más sem. Szabad-e ebbe belenyugodni? Nem nyugszunk bele, és nem nyugszik bele a tudomány sem. De mert ma még senki nem tud rá válaszolni, nem tartjuk értelmetlen és céltalan dolognak kutatni azt, ami a megismert téren és időn belül rendelkezésünkre áll. És ott a másik véglet – az ember. Micsoda az ember a végtelen nagy Világegyetemhez képest? Porszem csupán. És mi az ember élete a Világegyetem korához képest? Egy villanásnyi idő mindössze. Ez a porszem akarja megismerni a végtelent? Éspedig most azonnal, nem túlságosan bízva abban, hogy halála után minden titok feltárul előtte? Tudnunk kell, hogy a tér és idő nyugtalanító kérdései nemcsak bennünk élnek, az emberiség problémái ezek, amelyeknek megoldásán



a legjobb koponyák fáradoznak. Attól pedig meg kell szabadulnunk, hogy a dolgok értékelésében a méretek alapján döntsünk. Az elefánt milliárdszorta nagyobb a szúnyognál, de nyilvánvaló, hogy a szúnyog életműködésének megértése nem milliárdszorta kisebb feladat, mint az elefánté. A szúnyog valóban parányi az elefánthoz képest, de óriás az élet és a betegségek szempontjából nagyon is jelentős baktériumokhoz és vírusokhoz képest. Porszem-e tehát a szúnyog, vagy óriás? Ugyanígy vagyunk az emberrel is. Parányok vagyunk a nagy Világegyetemhez képest, de a Földhöz mérve is óriás csillagok életének titka az atomok világában van elrejtve. Azt mondtuk, hogy a legnagyobb ma ismert távolság kb. 20 milliárd fényév, azaz kétszázezer trillió (2 • 1023) km, vagy centiméterben: húszezer kvadrillió (2 • 1028) cm. Az emberi testet is atomok, atomi részek: protonok, neutronok és elektronok építik fel ugyanúgy, mint a csillagokat. Ha összeszámolnánk, hogy az emberi testet hány ilyen elemi rész építi fel, az eredmény kb. 2 • 1029 lenne. Azt jelenti ez, hogy ha az ember testét atomi részeire bontanánk, és azokat milliméterenként egymás mellé helyeznénk, az utolsó atomi részek már elérnék a Világegyetem ma ismert legtávolabbi égitestjeit. A Nap átmérője közel 400 000 km. A Nap belsejében r0m ember férne el. Az atom átmérője százmilliomod mm, az ember testének térfogatában ugyancsak 1028 atom fér el. Anélkül, hogy játszani akarnánk a számokkal, annyit érdemes megjegyezni, hogy az ember középhelyet foglal el az atomok és a csillagok világa között. Talán ennek is szerepe van abban, hogy az ember mindkét világot képes megismerni, a nála kisebb mikrovilágot ugyanúgy, mint a nála nagyobb makrovilágot. Még mindig beleremegek, ha gyermekkori emlékeimből visszakísért a lelkipásztor dörgedelmes hangja, amely az Isten nagyságát és az ember porszem voltát azzal bizonyította, hogy milyen nagy a Világegyetem, és milyen semmi hozzá képest az ember.



Amúgy is elég sok gátlás és kisebbségi érzés volt bennem, s az ilyen összehasonlítás nem nagyon növelte önbizalmamat. Azóta megtanultam, hogy a dolgok értékét nem a méretek szabják meg. Sokkal inkább igaz az, hogy az óriás csillagok és az emberi szervezet életének végső titkait a láthatatlan parányok világa őrzi. Ezek után azonban az is helytelen lenne, ha a másik végletbe esnénk. Más erők és más törvények érvényesülnek az atom belsejében, mint a bolygórendszerben. Ismét más erők nyilvánulnak meg a csillagrendszerek, a galaxisok életében. Ismét más törvények hatnak az élő sejt és a sejtekből felépülő szervezet működésében. Törpe tehát az ember, vagy óriás? Méretében törpe és egyben óriás is aszerint, hogy mihez viszonyítjuk: Az ember nagyságát nyilván nem testmagassága és súlya szabja meg, hanem elsősorban belső tartalma, viszonya az emberiséghez, a társadalomhoz, ismeretei arról a világról, amelynek szerves része. A világ megismerésében tehát az ember mérete nem jelenthet akadályt, talán éppen mert középső helyet foglal el a végtelen nagy és a láthatatlan parányok között, képes arra, hogy szellemével mindkét világot átfogja, és benne eligazodhasson. A méretek összehasonlítása éppen úgy lehet a forrása helytelen következtetéseknek, mint hasznos tanulságoknak. Ha életem 70 évét a Világegyetem korához mérem, egész életem szempillantásnyi időnek tűnik. Mégsem cselekednék helyesen, ha azt mondanám, semmi értelme annak, hogy vagyok-e vagy nem. A világ megértéséhez, múltjának, jelenének és várható jövőjének érzékletes szemléléséhez a következő összehasonlítás visz közelebb: A Világegyetem korául 20 milliárd évet említettünk. Ennyi idő telt el az ősrobbanás, a Nagy Bumm óta. Olyan nagy idő ez, amit elképzelni is nehéz. Szeretnénk eligazodni ebben a 20 milliárd évben. Ezt csak úgy tehetjük, ha ezt a nagy időt olyan időtartamra zsugorítjuk, amit könnyen át tudunk tekinteni. Feleljen meg tehát a 20 milliárd év egy földi évnek, azaz annak az időtartamnak, ami az egyik szilveszteri gongütéstől a következőig eltelik.



Január 1-ére virradó éjfélkor történt tehát az ősrobbanás, és e könyv megjelenését követő szilveszterkor szólalt meg újra az év végét jelző gongütés. Lássuk, hogy ebbe az időskálába hogyan helyezhető cl mindaz, ami a világban történt.
Esemény valóságos
ideje ezelőtt
az egy évre zsugorított időskálán
ősrobbanás a Nap kialakulása a Föld születése az élet keletkezése az ember megjelenése a kultúrák kezdete Galilei felfedezései az új fizika megjelenése az űrkutatás kezdete
20 milliárd év 6 milliárd év 4,6 milliárd év 3,2 milliárd év egymillió év 15000 év 365 év 60 év 17 év
jan. 1. 0 ó szept. 12. okt. 8. nov. 4. dec. 31. 23 ó 33 p dec. 31. 23 ó 59 p 34 mp dec. 31. 23 ó 59 p 59,4 mp dec. 31. 23 ó 59 p 59,9 mp dec. 31. 23 6 59 p 59,97 mp
Az asztrofizikai számítások szerint a Nap még 6 milliárd évig ad életlehetőséget Földünknek. A zsugorított időskálán mérve hátra van még tehát 6 milliárd évnek megfelelően 110 nap, azaz 9,5 millió mp. Elgondolkodtató ez, hiszen Newton fél másodperce fedezte fel törvényeit. Vigasztaló ez arra a nyugtalanságra, mely bennünk él, ha nem tudunk ma még minden kérdésünkre választ adni. Több a még rendelkezésünkre álló, a természet által felkínált idő, mint amennyi a Föld kialakulása óta eltelt. Jó ez az összehasonlítás annak felismeréséhez is, hogy voltaképpen csak most indultunk el az ismeretszerzés útján. Van tehát időnk, érdemes tervezni, és érdemes kutatni. Bizonyos, hogy még késő utódaink sem mondhatják azt, hogy már mindent ismernek. Az időtartamok másik végletét az atomfizikai jelenségekből ismertük meg. A Világegyetem 20 milliárd éves kora másodpercekben kifejezve 6 • 1017 mp, vannak atomfizikai jelenségek, amelyek a másodpercnek ennyiedrésze alatt zajlanak le.



Minden csak egyszer történik meg
A világ megismerhetősége lassan érik meggyőződéssé bennünk. Vannak tények, amelyek elgondolkodtatnak, és kétségeket ébresztenek. Egyik ilyen tény, hogy nemcsak az égitestek világában, hanem mindennapi életünk szűk környezetében is, minden csak egyetlenegyszer történik meg, és soha meg nem ismételhető. Valamikor, ezelőtt 4,6 milliárd évvel kialakult a Föld. De ez is, milliárd évekkel korábbi folyamatok következménye. A kialakult Földön pedig állandó a változás. Eltűnt az őslégkör, hegyek emelkedtek ki, tengerek képződtek, mintegy 3 milliárd éve elindult az élet, aminek rendkívül lassú fejlődése során jelent meg az ember. Vannak jelenségek, amelyek látszólag egyformák. A napkelte mindennap megismétlődik, minden évben beköszönt a tavasz, és egész életünk egy sereg ismétlődő eseményből tevődik össze. Valóban, a Nap évmilliárdok óta felkelt, mint ahogyan felkelt tegnap és ma, és fel fog kelni holnap is. A tegnapi Nap azonban a látóhatárnak nem pontosan azon a pontján és nem abban a percben kelt fel, mint ma. Tegnap reggel óta a mai napkeltéig a Nap körül keringő Föld másodpercenként 29,8 km-es sebességgel haladva – pályájának 2,5 millió km-rel távolabbi pontjáig továbbhaladt. A Nap – magával cipelve bolygórendszerét, a Tejútrendszer középpontja körül kering – 22 millió km utat tett meg a csillagok terében. A folyton változó világban tehát a látszólag azonos jelenségek sem folyhatnak le azonos körülmények között. Hullócsillag tűzcsíkja hasít át az égen. A Föld légkörében hamuvá ég. Ez a fényjelenség sem ismételhető meg. Néhány perc után Újabb hullócsillagot látunk. Nem pontosan ott, ahol az előbbi volt, színe, fényessége, tűzcsíkjának hossza is más volt. Igen, mert ezt a másik felvillanást egy tömegében, anyagi összetételében más testparány okozta, amelynek még sebessége is különbözött az előbbiétől. Felvillan egy szupernóva. Egy Napnál nagyobb tömegű csillag felrobbant, anyagának túlnyomó része szétszóródik a térben. Korábban



a felvillanás helyén csak nagyobb műszerekkel látott halvány csillag volt. Az ilyen felvillanás sem ismételhető meg. Az igaz, hogy a mátrai, Piszkéstetői Csillagvizsgálóban tucatnál is több szupernóvát fedeztek már fel, de mindegyik más csillagrendszerben robbant, és nem ismétlődés következményei. Üstökös jelenik meg. Keringésideje esetleg több százezer év. Valószínű, hogy járt már itt közelünkben, de akkor senki nem jegyezte fel. Lehet, hogy majd újra visszatér százezer évek múlva, de már nem az az üstökös lesz, mint amelyik most itt járt. A szép csóva üstökös anyag, mely szétszóródik a térben, már csak anyagában megfogyatkozva térhet vissza. A csillagászati megfigyelések jelentőségét éppen az adja, hogy a jelenségek azonos körülmények között nem ismétlődnek meg. Már a régiek felismerték a természet eme kérlelhetetlen tényét, s ezzel magyarázható, hogy igyekeztek minden jelenséget gondosan feljegyezni. Természetesen a „minden csak egyszer történik meg", nemcsak a csillagászati jelenségekre vonatkozik. A folyton változó világban semmi nem ismétlődik azonos körülmények között. Magam is egyszer születtem, egyszer voltam húszéves, minden eseményt egyszer éltem át, amit újra átélünk, már külső körülményeiben, gondolkodásmódjában más ember éli át. A természet kutatásában bizonyos vonatkozásban a csillagászatnak mégis speciális a helyzete. A fizikus és a kémikus, de még a biológus is kísérletezik. Igyekszik hasonló külső körülményeket teremteni, és úgy vizsgálja a jelenségek lefolyását. Ha a kémikus különböző anyagok kölcsönhatását vizsgálja, pontosan adagolt mennyiségekkel, azonos külső hőmérsékleten megismétli a kísérletet, akár százszor is. Sok ilyen hasonló kísérlet végeredményeként állapítja meg a kémia törvényszerű összefüggéseit. Bizonyos, hogy Galilei a homokórával vagy pulzusának számolásával nagyon sokszor elvégezte a lejtőmozgási kísérletét, amíg a lejtő szöge, a gurulási idő és a végsebesség között összefüggéseket állapított meg. De mit csináljon a csillagász, ha a meteorjelenség és a kísérő



fényjelenségek között kíván törvényszerű összefüggést megállapítani. Érdemes végigkövetni a tudományos megismerés útját, és példaként jól megfelel a meteorjelenség. A hullócsillag- vagy meteorjelenség a következő: a bolygóközi térben szabályos pályán keringő test pályája keresztezi a Föld pályáját, és a test összeütközik a Föld légkörével. Az ütközés a láthatatlanul parányi, de mégis anyagi molekulákkal ugyanolyan következményekkel jár, mint amikor a vasat kalapáljuk – a mechanikai energia hővé alakul, a szapora ütközés folytán a meteortest izzásig hevül. Ha kis tömegű, hamuvá ég, ha nagyobb, csak felülete olvad meg. A felvillanás fényjelensége sok mindentől függ. Milyen sebesen érkezett a test a légkörbe, milyen nagy a tömege, sűrűsége, felülete, és milyen sűrű a találkozás helyén a felső légkör? Nem ismertük sem a magas légkör sűrűségét, sem a meteor sebességét. Teljesen kilátástalannak látszott tehát arra válaszolni, hogy milyen tömegűek lehetnek a felvillanó hullócsillagok. Korábban nem is igen tudtunk mást tenni, mint két, egymástól távolabbi helyről egyszerre megfigyelni a felvillanást, abból magasságot lehetett számítani, és így megtudtuk, hogy még több száz km magasságban is van annyi levegő, ami a meteortest felizzásához elegendő. Nem tudtunk azonban válaszolni arra, hogy milyen sűrű ott a levegő, és így arra sem, hogy milyen tömegű testek okozták a felvillanást. A sebességek meghatározásai is eléggé bizonytalanok voltak. Az utóbbi évtizedekben azonban a csillagászat is – legalábbis bizonyos vonatkozásokban – kísérletező tudomány lett. A rakéták alkalmazásával műszereket küldhettünk a magas légkörbe, melyek megmérték annak sűrűségét. A meteorok felvillanásakor nem csupán a meteortest izzik, hanem a maga előtt tolt légpárna is. A meteortest elektromosan töltött részekre tördeli szét a légkör atomjait és molekuláit, a meteor mentén elektromosan töltött részekből álló csatorna képződik, és a ráirányított radarhullámokat ez a vezető réteg jól visszaveri. A radar segítségével tehát pontosan meg tudták mérni a meteorok sebességét, hasonlóan ahhoz, ahogyan a közúti rendőrség megméri az országúton száguldó autók sebességét.



Már csak az hiányzott, hogy megtudjuk: ismert sűrűségű légkörbe ismert sebességgel hatoló testek milyen tömegűek lehetnek az észlelt erősségű felvillanáshoz. Mesterséges égitestekből, rakétákból meghatározható sebességgel lemért tömegű testeket lőttek ki. Az okozott fényjelenség most már ismert sebességű, ismert tömegű testtől származott a légkör ismert sűrűségű helyén. Így lehetett eljutni odáig, hogy ma már elég pontosan meg tudjuk mondani: adott felszíni magasságban megmért sebességű meteorok milyen tömegűek lehetnek. Az eredmény meglepő. A legtöbb hullócsillag-jelenséget mindössze r grammnál is kisebb tömegű égitestparányok okozzák. Az a tény, hogy minden esemény csak egyszer történik meg, és meg nem ismételhető ugyanúgy – önmagában tehát nem akadálya annak, hogy megismerjük a valóságot.
A csillagász a múltat látja
A távolban fát vágó ember fejszecsapását akkor halljuk, amikor a következő ütésre karja a magasba lendül. Ha a favágó tőlünk ezer méterre van, fejszecsapásának hangja három másodperc múlva éri fülünket. A hang ugyanis a levegőben egy másodperc alatt 330 m-t fut be.
A fény viszont csaknem milliószor gyorsabban terjed, mint a hang, ezért az ezerméteres út megtételéhez csak 0,000 003 másodpercre van szüksége. A Hold viszont 384 000 km távolságra van, onnan 1,3 mp alatt, a Nap 150 millió km-es távolságából csak 500 mp, azaz 8 perc és 20 mp alatt ér hozzánk a fény. Az űrhajósok a fénnyel azonos terjedési sebességű rádióhullámokkal érintkeznek a földi központokkal, ezért hangjuk 1,3 mp alatt ér a Holdról a Földre. Ha viszont a Napon felvillan egy napkitörés, azt csak 500 mp múlva láthatjuk meg. A Plutó, a legkülső bolygó, 40-szer van tőlünk távolabb, mint a Nap. Onnan a fénysugár csak 5,5 óra alatt juthat cl hozzánk. A Plutó 4,7 kmes másodpercenkénti sebességgel halad Nap körüli pályáján. Mire tehát



meglátjuk, már 94 000 km-rel odébb van, tehát a térnek nem abban a pontjában tartózkodik, ahol látjuk.
A legközelebbi csillagról négy és negyed év alatt ér hozzánk a fény. Azt mondjuk, hogy a csillag tőlünk 4,25 fényévnyire van. E csillagnak tehát csak 4,2 5 éves múltját tudjuk megfigyelni. Vannak csillagok még a mi csillagvárosunkon, a Tejútrendszeren belül, amelyeknek távolsága több tízezer fényév. A legközelebbi csillagrendszer, az Andromeda-köd néven ismert külső tejútrendszer több mint kétmillió fényév távolságban van tőlünk. Az Andromeda csillagképben jó szemű ember szabad szemmel is meglátja ezt a csillagrendszert, és amikor rátekintünk, nehéz szabadulni a tudattól, hogy amit most látunk, az a valóság több mint kétmillió éves múltja.
A ma ismert legnagyobb távolság kb. húszmilliárd fényév. Egy ilyen távolságban levő égitest húszmilliárd éves múltját mutatja, olyan távoli múltat, amikor még sem a Nap, sem a Föld nem létezett. Az az első érzésünk, hogy kár is beszélni a világ megismerhetőségéről. Hiszen arról, ami ilyen távolságban ma történik, csak húszmilliárd év múlva szerezhetünk tudomást.
Jogosnak látszik az aggodalom, hogy a világ jelen állapotának megismerése előtt leküzdhetetlen akadályok vannak.
Ez a nyugtalanító érzés bennem is felmerült, és ma mégis azt mondom, hogy a világ megismerhető. Hogyan oldódhatnak fel ezek az ellentmondások? A csillagászat és minden más természettudomány igazi szépségei ezeknek a látszólagos ellentmondásoknak feloldásában mutatkoznak meg.
A csillagász jól tudja, hogy a fény véges terjedési sebessége miatt műszereivel és szemével nem láthatja közvetlenül a világ jelen állapotát. Abban reménykedjünk talán, hogy majd egyszer sorra felkereshetjük e távoli világokat, és akkor szemtől szembe megláthatjuk jelenüket? Ekkor azonban az itt hagyott Föld és a Naprendszer válnék múlttá.
A távolság és vele együtt a múlt megelevenítése sokkal inkább segít, mint gátol bennünket a megismerésben.



Önmagában az a tény, hogy vannak égitestek, amelyek tőlünk húszmilliárd fényév távolságra vannak – azt is jelenti, hogy ezelőtt húszmilliárd évvel is létezett világ. Milyen ismeretekhez juthatnánk a múltat őrző távolságból, ha a régiek elképzelése szerint a Világegyetem minden égiteste egyszerre keletkezett volna?
Tegyük fel, hogy a „teremtés" pillanata ezelőtt húszmilliárd évvel volt. Ez esetben az a világ, amit közvetlenül szemlélhetünk, húszmilliárd éves. Az ötmilliárd fényév távolságban látható égitestek létük ötmilliárd éves állapotát mutatnák. A húszmilliárd fényév távolságban levőket húszmilliárd éves múltjukkal születésük pillanatában szemlélhetnénk.
Így aztán a távolság nemcsak a múltat mutatná, hanem megelevenítené egyben az égitestek fejlődését is. De a csillagok nem egyszerre születtek, kozmikus szomszédságunkban is, ma is születnek csillagok.
Az egyszerre keletkezett csillagok fejlődésmenete sem egyforma. Ha egy időben keletkezik is két csillag, de más kezdő tömeggel indul életútjára – egy idő után –, az eltérő fejlődési ritmus miatt egészen különböző állapotot mutat.
A csillagász arra törekszik, hogy a sok millió csillag egy időben található különböző fejlődési állapotából megállapítsa a fejlődés törvényét. Ennek ismeretében meg lehet mondani, milyen volt a csillag millió és százmillió évekkel ezelőtt, és milyen lesz további sorsa.
Miután Newtonnal megismertük az égitestek mozgástörvényeit, sok babonás elképzeléstől megszabadultunk. Nem kell attól tartanunk, hogy üstökösök es baljósnak mondott égi jelenségek figyel meztető égi jelekként tűnnek fel. Pályájukat előre ki tudjuk számítani, és megjelenésükkel számolhatunk. Így tudjuk, hogy 1986-ban visszatér a Halley-üstökös, tudjuk azt, hogy 1999. augusztus 11-én a déli órákban teljes napfogyatkozás lesz hazánkban. De a mozgástörvények ismeretében visszafelé is számolhatunk.
Az égi rend ismerete sok vonatkozásban segítség lehet ahhoz, hogy környező világunkban rendet teremtsen. Általánosabban is érvényesülhet ez, ha a természetben uralkodó rend teljes egészében



áthatja szemléletünket. A világ megismerhetősége nagyrészt ténykérdés. És erre a kérdésre a tudomány igennel válaszol. Newton törvényeiből megismertük az égitestek mozgását, és a közöttük működő erőket. A segítségükkel végzett számításokat igazolta a valóság. Newton leírta, milyen kezdő feltételek szükségesek ahhoz, hogy egy Föld körül elindított test égitestként mozogjon. Az űrkutatás sok száz mesterséges holdja és űrhajója pontosan igazolta Newtont.
Nem férhet kétség ahhoz, hogy Newton igazán a valóságot ismerte fel. Az automata űrszondák eljutottak a Holdra, a Vénuszra és a Marsra. Jól kellett ismerni távolságukat, hogy leszállhassanak a Hold kijelölt térségében. Jól kellett ismerni a Vénusz és a Mars távolságát, hogy a tvkamerák akkor nyíljanak ki, amikor közelükbe érnek. Ha nem ismernénk a természet valóságait, nem lenne lehetséges íróasztal mellett megtervezni egy munkagépet, egy repülőgépet vagy egy hidat. Ha nem ismernénk a betegségek okait, nem tudnánk gyógyítani sem. A múlt valóságának kifürkészése után pedig következtetni tudtunk a Nap jövőjére, arra, hogy kb. 6 milliárd év múlva héliumkészlete is kiég, vörös óriássá, majd fehér törpévé válik.
A megismerés útjában tehát az sem jelent leküzdhetetlen akadályt, hogy á Világegyetemben mindig csak a múltat látjuk. A törvények ismerete jelenné teheti a múltat, és a jelenből a jövőre vonhat le következtetéseket.
Törvény és rend
A törvény fogalmát számomra sokáig a kőtáblára vésett tízparancsolat jelentette. Később megtudtam, hogy törvényeket hoznak az országgyűlésen, s ezek szabják meg, mit szabad és mit nem szabad tenni. A keresztény vallás törvényei azonban csak a keresztényekre voltak kötelezők, mert másfajta törvényeket alkotott Mohamed, Konfucius és a többi vallásalapítók.



Ugyanígy a hazai törvények csak nálunk voltak érvényesek, más törvényeket írtak elő a többi nemzetek.
Melyek lennének azok a törvények, amelyek nemcsak egy-egy vallás híveire, nemcsak egyes nemzetekre, hanem a Földön élő minden emberre kötelezően érvényesek? Amikor először találkoztam az iskolában Newton törvényével, nem értettem, mit jelent az „általános", az „egyetemes" jelző. Nagyon élt még bennem a szemlélet, hogy az égi világ egészen más, mint a földi. Anyagában és törvényeiben is más az ég, mint a Föld, az égitestek pedig valamilyen felsőbb hatalmasságok akarata szerint mozognak. Es most jön egy ember, aki azt állítja, hogy az ő törvényei mindenütt egyformán érvényesek.
Csak amikor megtudtam és felfogtam, hogy p1. az üstökös megjelenését csakúgy, mint más bekövetkező égi jelenségeket Newton híres törvénye alapján számítják ki a tudósok, és hogy az üstökösök is tömeggel bíró égitestek, így azok is alá vannak vetve az egyetemes vonzástörvénynek, akkor kezdtem megérteni: az „egyetemes" jelző azt fejezi ki, hogy a törvény nemcsak itt a Földön, hanem az egész Világegyetemben érvényes, és nemcsak mindenütt, hanem mindenfajta égitestre is.
Hát ha nem szellemi hatalmak kormányozzák az égitestek mozgását, hanem a Newton által megfogalmazott törvények, akkor hol van elrejtve az, hogy miképpen mozogjanak? Newton törvénye szerint a Nap és az égitestek távolságában és tömegében van elrejtve ez a törvény. Nincs is elrejtve, mert néhány betűvel és számmal pontosan megfogalmazható ez.
Hogyan? A holt anyag őrzi ezt a csodálatos titkot? Hol van ennek a helye? A kőből, ércből álló holt anyagban? Ki helyezte az anyagba a törvényt? Ha pedig benne van az anyagban, most már vakon érvényesül, minden célszerűség nélkül? Ebben az időben a fensőbbséget az a szellemiség jelentette számomra, amely az anyag fölött áll. Az anyagot, a matériát és a hozzáfűződő materialista szemléletet valami elképesztően durva dolognak képzeltem. Materialista az az ember, aki mindenben csak az



anyagiakat nézi, hiányzik belőle minden fennköltség és magasabbrendűség. A materialista embert élvezethajhászónak képzeltem, aki megcsal mindenkit, mert neki egyedül a pénz az istene. És maga az Isten is tehetetlen az anyag vakon érvényesülő törvényeivel szemben? Hiszen Ő teremtette a világot, és ilyen hatalmat ruházott az anyagra.
Az Isten mindenhatósága sehogy sem fért meg bennem a durva anyag uralmával.
Egyrészt azt hallottam, hogy az Isten személyes hatalmával a világ minden dolgába beleavatkozik, ha akarja, holnap nem kel fel a Nap, így ha úgy akarja, megállítja járásában. Másrészt ugyancsak a Szentírásban azt olvastam, hogy az Isten megteremtette a világot, törvényeit belehelyezte a világba, és attól nem tér el. Azt jelentené ez, hogy miután ráruházta hatalmát az anyagra, hagyja, hogy menjen minden a maga útján? Az egész világ, a Föld, a Nap, a csillagok, anyagból épülnek fel, ebben az anyagban vannak a törvények, és mivel az egész világ ugyanolyan anyagból épült fel, törvényei is egyetemesen érvényesülnek. Évezredeken át tépelődött az ember a világ rendjén, az égitestek mozgásán, és nem tudott megoldást találni. A görög szellem volt az első, mely következetesen kereste a jelenségeket mozgató törvényeket. Még nem is sejtették, hogy ezek a törvények az anyagban vannak. Úgy hitték, hogy ez a bűvös erő a számok és a geometriai formák között van elrejtve. Ennek a szemléletnek hagyatéka a számmisztika és a geometriai formákra épülő csillagjóslás. Emléke ma is kísért a szerencsés és szerencsétlen számok hitében és a meg-megújuló asztrológiában. A törvény alapvető tulajdonsága, hogy szigorúan érvényesül. A mindennapi szóhasználatban eléggé elterjedt az a mondás, hogy a kivétel erősíti a szabályt. A természettudomány ezt nem fogadja el. Sőt, ha egyetlen jelenség mutatkozik, amely ellene mond a törvénynek – el kell vetni azt a törvényt, és újabbat, általánosabbat kell helyette megfogalmazni, amelybe már az előbbi kivétel is belefér. Hosszú volt az út, amíg bennem is tekintélyt szerzett a törvény.



Sokat segített ebben az a vita, amely az Uránusz rendellenesnek tűnő mozgása idején keletkezett. Voltak, akik kétségbe vonták a törvény egyetemes jellegét – mondván, hogy lám, az Uránusz sem engedelmeskedik neki. Akadtak azonban, akik szilárdan hittek e törvényben, és éppen ez a szilárd hit vezette őket annak feltételezéséhez, hogy az Uránuszon túl kell lennie még egy bolygónak, amely éppen a newtoni törvények alapján idézi elő a látszólagos rendetlenséget.
Leverrier és Adams voltak ezek az emberek, és a hatások irányából ki is számították, hol kell keresni a zavart okozó égitestet. Így <x történt 1846-ban a Neptunusz felfedezése, amit 1930-ban hasonlóképpen a Plutó felfedezése követett.
A törvény jelentőségét akkor éltem át igazán, amikor megtudtam, hogy Newton egyetemes törvénye volt a természet rendjének első olyan megfogalmazása, amely számíthatóvá tette az égitestek jelenségeinek előrejelzését.
Nem is kell más ennek az élménynek megszerzéséhez, mint egy '$ csillagászati évkönyv, amely megdöbbentő pontossággal előrejelzi a fogyatkozások, csillagfödések és a jupiterholdak jelenségeinek időpontjait.
Annak a ténynek felismerése, hogy a természet jelenségeit kikutatható törvények irányítják, önbizalmat ad számunkra: a világ igenis megismerhető! Szemléletem számára döntő volt annak felismerése, hogy Newton a törvényeit végeredményben az égtől leste el. Az a tény, hogy az égen e törvények kristálytisztán érvényesülnek, nem jelenti azt, hogy az égnek más törvényei vannak, mint a Földnek! A törvények ugyanazok, csak a körülmények mások. Ha ugyanis kiküszöböljük a fizikai kísérletekből a jelenségek lefolyását zavaró közegellenállást és súrlódást, az „égi" törvények itt is maradéktalanul érvényesek. Sőt, mivel a törvényeket a maguk tisztaságában megismertük, ez adott lehetőséget, hogy számolni tudjunk a közegellenállás és a súrlódás hatásával. Newton törvényei lettek a mai fizika és csillagászat, valamint a technika alapjai. Ezek a törvények hoztak rendet olyan földi



jelenségekbe, amelyek között, úgy látszott, soha nem lehet eligazodni. Már a Galilei által is ismert tehetetlenségi törvény kimondja, hogy a magára hagyott test vagy egyenes vonalon, egyenletesen mozog, vagy nyugalomban van. A nyugalomban levő test valóban nem indul cl, ha magára hagyjuk. Az elgurított golyó azonban egy idő után megáll. Az égitestek pedig évmilliárdok óta megállás nélkül mozognak. Igen, mert a világtérben nincsen közegellenállás és súrlódás. Ismeretterjesztő előadások után gyakran felteszik a kérdést, mi hajtja a bolygókat pályájukon, mi hajtja az űrhajót, ha a hajtómű már leállt. Nyugtalanít bennünket ez a kérdés mindaddig, amíg magunkévá nem tesszük Newton igazságait. De ha ez megtörténik, vele együtt a természet szépségeinek széles kapuja tárul ki, és ezen a kapun át varázslatosabb csodákat láthatunk meg, mint amit elképzelt vagy elhitt világunk kínált számunkra.
A vallásos hit sokféle természetfeletti csodát elfogad. A csodában mindig a törvényenkívüliség jut kifejezésre. Az írás mondja, hogy a világba helyezett törvényektől az Isten nem tér el. De azt hisszük, hogy a mi kedvünkért mégis megteszi. Hajlandók vagyunk elhinni, hogy mi magunk is a kivételezettek sorába tartozunk, miattunk az Isten felfüggeszti a törvény érvényesülését: kegyelemben élni sokak hitében annyit jelent, mint a hitetlenekkel szemben megkülönböztetettnek lenni a törvény érvényesülésében.
De a mindennap kis dolgaiban is szeretjük kiváltságosaknak hinni magunkat.
Készülünk valahova. Kint zuhog az eső. Elérkezik az indulás ideje, felszakadoznak a felhők, és kisüt a nap. Lám, a kedvünkért megváltozott a természet rendje. Azt már könnyen elfeledjük, hogy más alkalommal derült, napos időben indultunk el, és közben nyakunkba szakadt a zápor. A természet rendje akkor változott volna meg, ha mondjuk i méterrel a fejünk felett megálltak volna az esőcseppek! Nem volt könnyű elfogadni a valóságot: nem vagyok kivételezett, a tüzes vas az én kezemet is megégeti. A törvény nyers valósága, hogy sem nem ítél, sem nem kegyelmez, hanem érvényesül. Abban lehetünk különbözők, hogy a törvény szigorát megadással vagy lázadozással



fogadjuk. Engem a természet törvényeinek megismert szigora tanított meg arra, hogy nem vagyok kiválasztott, és nincsenek olyan érdemeim, amelyek törvényen kívüliséget biztosítanak számomra. A természetben a törvény őrzi a rendet, és bennünket a törvények megismerése segíthet az eligazodásban.
A múltat őrző jelek
A világ jelenségei sok esetben úgy zajlanak le, hogy semmiféle nyomot nem hagynak maguk után. A világ megismerhetősége tekintetében újabb kétség támad bennünk. A jelen ugyanis a múlt szerves folytatása. Hogyan érthetnénk meg a ma eseményeit, ha előzményeit nem ismerjük? Egyszerűbb az eset, ha a jelenségek kölcsönhatásainak nyomai megmaradnak. Mi a története a világnak? Hogyan lett a Föld, a csillagok, és hogyan lett az egész hatalmas Világegyetem? Maradhatott-e valami nyoma ennek? És ha nem maradt, örökre rejtve marad előttünk a múlt?
Az égitestek mozgásai, a bolygóhelyzetek, a fogyatkozások mind olyan égi jelenségek, amelyeknek nincs látható nyoma, és azonos körülmények között soha nem ismétlődnek meg. Még szerencse, ha a krónikások feljegyeztek egyes égi jelenségeket. A történelem előtti időben azonban krónikások sem voltak. Hogyan igazodhatnánk el tehát másként a Bibliában leírt csodában, hogy Józsué megállította a Napot? Valóban természetfeletti csoda történt? A zsidók elkeseredett harcot vívtak az ellenséggel. A csatát sötétedésig sem tudták befejezni. Már csak egy kevés idő kellett volna a győzelemhez. Jehova úgy kedvezett a magát választott népnek hívő zsidóságnak, hogy visszahozta a lenyugodott Napot, megnyerték a csatát. Az eset a zsidóság számára kegyelem, az ellenség számára ítélet volt. Bennem a kétséget maga a bibliai kijelentés okozta, amely szerint az Isten előtt minden ember egyforma, s itt mégis az egyik fél győzelme, a másik pusztulása érdekében csoda történt.



Valóban csoda történt? A csillagászat megismerte az égitestek mozgástörvényeit. Ki tudjuk számítani a teljes napfogyatkozások pontos időpontját évezredekre visszamenőleg, sőt azt is, hogy a Föld mely keskeny sávjában volt teljes napfogyatkozás. A számítások szerint az említett harc idején és helyén az alkonyati órában teljes napfogyatkozás volt. A küzdő felek kezén nem voltak karórák, számukra megszűnt az idő is a csata hevében. Észrevették, hogy elsötétül az ég, úgy hihették, joggal, hogy lement a Nap. Néhány perces éjszaka után azonban újra felragyogott, és csak később nyugodott le véglegesen. A kiválasztott nép hitte, hogy csoda történt, a tudomány szerint teljes napfogyatkozás volt. Egyébként a tudomány szerint a Napot nem is kellett megállítani, mert nem a Nap jár körbe naponként, hanem a Föld forog tengelye körül. Ha pedig Józsué a Földet állította volna meg forgásában, ez vízözönnel és olyan katasztrófákkal járt volna együtt, amit a Föld élővilága nem élt volna túl. Ha pedig a Földet Nap körüli keringésében állította volna meg, zuhanásszerűen elindult volna a Nap felé. Az égen mozgó égitestek valóban nem hagynak nyomot, de mozgásuk megismert törvényei alapján vissza tudjuk idézni a múltat. Megtörtént egyszer, hogy a statáriális bíróság hozzám fordult, és a mondottaktól tette függővé, hogy mi lesz a bűnös sorsa. Ha a betöréses lopást este tíz óra után követte el, halál vár reá, ha előtte, akkor életben marad. A vádlott szavahihetősége nem volt egyértelmű, de vallomásában arra hivatkozott, hogy amikor belépett a lakás ablakán, abban a pillanatban látta lenyugodni a Holdat. Nem volt nehéz megállapítani, hogy a kérdéses estén a Hold este negyed tízkor nyugodott le, tehát még jóval a statárium zárórája előtt – így a vétkes megmenekült a haláltól.
Igen sok hasonló esetben fordul a bíróság tudományos intézetekhez, ha a vádlott vallomásában égi vagy meteorológiai helyzetekre történik hivatkozás. A vádlott néha pórul jár, felmentése érdekében olyan dolgokra hivatkozik, ami számára kedvező, gondolván, hogy annak hitelességét senki nem tudja ellenőrizni. Amint a csillagász, a meteorológus is utána tud nézni, hogy egy-egy napon volt-e telehold, derült volt-e az ég vagy éppen esett az eső.



A nyom nélkül lezajló csillagászati események különösen akkor lehetnek hasznosak, ha pontos idejüket feljegyzi valaki.
Nem voltak történelmi feljegyzések a magyarok bejöveteléről. Melyik év legyen a millennium éve? Senki nem tudta megmondani hosszú időn át. De mert a feljegyzésekben szerepelt a bolgár háború, és az, hogy egy akkoriban lezajlott napfogyatkozás után mikor jöttek be őseink, ki lehetett számítani, hogy 896-ban; így lett 1896 a millennium éve.
Igen sok égi jelenségnek azonban megmaradnak a nyomai. A kínai feljegyzések szerint 1054-ben egy új csillag ragyogott fel. Egy addig láthatatlan csillag fénye rendkívüli mértékben megnőtt. A feljegyzésekben megadott égi helyen a távcsöves csillagászat egy nagy kiterjedésű ködöt talált, amely nagy sebességgel kifelé tágul. A megállapított sebességből kiszámítható volt, hogy a köd 1054-ben kezdett el tágulni, tehát a felvillanás és a köd között valami összefüggés van, a köd ennek a felvillanásnak a megmaradt nyoma. Ma úgy tudjuk, hogy egy különös fajta csillagrobbanás, szupernova-robbanás történt, s a csillag anyagának túlnyomó részét kidobta a térbe.
Számos feljegyzés maradt reánk fényes üstökösökről. Lehetséges, hogy egyes üstökösöket többször is láttak a múltban? Alakjukról nehéz lenne ezt eldönteni, hiszen az üstökösök gyorsan változó égitestek, anyaguk folyton fogy. Ilyen esetben kiszámított pályájuk és keringésidejük igazít el bennünket. Tudjuk tehát, hogy 1986-ban majd ugyanazt a Halley-üstököst látjuk, amelyik 190-ben oly nagy riadalmat okozott. Ez az üstökös minden 76. évben elhalad a Föld közelében. Kiszámíthatók tehát ennek az üstökösnek korábbi megjelenési dátumai is. Előfordult már, hogy az üstökös a megfigyelők szeme láttára feldarabolódott. Egy idő után az üstökös már nem jelent meg, de esedékes dátumán gazdag meteorhullást figyeltek meg.
A meteorok pályája is kiszámítható, és ha ez a pálya egyezik az eltűnt üstökös pályájával, kézenfekvő, hogy a két jelenség, az üstökös és a meteorraj között kapcsolat van. Valóban, úgy tudjuk, hogy a meteorrajok – amilyenek az ismert augusztusi raj vagy a novemberi raj – egy-egy korábbi üstökössel



vannak kapcsolatban. Az üstökös magja feldarabolódik, és milliárdnyi parányi törmeléke, ha a légkörünkbe berepül, mint hullócsillag tűnik fel az égen. Így szilárdul meg bennünk a meggyőződés, hogy a világ valóban megismerhető. Törvényeiben és megmaradt nyomaiban a természet valóban beleírja a maga történetét a dolgokba.
Néha az így megtalált nyom még az emberi cselekedetek rugóit is feltárja.
Meghal valaki, s eltemetjük. Csak évek vagy évtizedek múlva merül fel annak gyanúja, hogy nem természetes halállal halt meg, valamilyen indítékból megmérgezték. A feltárt sírban, a szétoszlott testben is megmarad a halált okozó arzén, amit a modern műszerek segítségével ki lehet mutatni. Egyes égi jelenségeknek sokszor nagyon is feltűnő nyomai maradtak reánk. Elegendő távcsövön át megnézni a Holdat. Az ott látható kráterek jó része kozmikus összeütközések nyomai. Ugyanilyen csillagsebek találhatók a Mars felszínén is. Arizonában közel 200 m mély, kilométernél szélesebb kráter található annak emlékeként, hogy több ezer évvel ezelőtt egy sok százezer tonnás égitest ütközött a Földnek.
A nagy kérdés az, hogy a múlt megmaradt nyomai időbeli sorrendbe állíthatók-e, meg lehet-e állapítani, mennyi idős egy-egy megmaradt nyom, mikor történtek ezek az események? Meg lehet-e állapítani pl. azt, hogy milyen idős a Föld?
Milyen idős a Föld?
Az ember kb. egymillió éve jelent meg. A kultúrák kora alig több tízezer évnél, vagyis századannyi, mint az ember kora. Az élet pedig háromezerszerte idősebb, mint az ember.
Nem remélhetünk olyan feljegyzéseket, amit elődeink tettek volna a Föld koráról, csak abban bízhatunk, hogy a Föld kialakulásának emlékeit megőrizte a természet. Még a múlt században is csak találgatások voltak a Föld koráról.



Próbáltak számolni az üledékes kőzetek rétegvastagságából, a tenger sótartalmából, és minden így becsült kor eltörpült a Föld valóságos korához képest. Az időt az óra mutatja. De minden órát az égitestekhez kell igazítani – talán a Föld kora is leolvasható lenne az égről? Ez az út járhatatlan.
Az élő szervezet ugyan megszámolja, hogy születésétől kezdve hányszor kerülte meg a Föld a Napot, hány év telt el azóta, hogy megkezdte önálló életét. Vannak élőlények, melyek egyes folyamataiban évi ritmus tükröződik. Ennek alapján pl. meg lehet mondani, hogy/a villámsújtotta tölgy, amely emberemlékezet óta áll a falu határában, hány esztendeig élt. Csak ketté kell fűrészelni, és a szépen egymás mellé sorakozó évgyűrűk csalhatatlanul megmutatják, hány tavaszt élt meg.
A természetnek ezek az órái sem jeleznek néhány ezer évnél nagyobb múltat.
A természet felismert nagy csodái között is az egyik legnagyobb élményt adta számomra, amikor megtudtam, hogy vannak olyan órák, amelyek a Föld kialakulása óta megbízható módon mutatják az időt. Amióta megszületett a Föld, szüntelenül jár, ketyeg ez az óra, csak egészen e századig nem volt fülünk, hogy meghalljuk azt. Ezzel a könyvvel nem célom az ismeretterjesztésnek megszokott formája, ezért ennek a nagy csodának csak a lényegét mondom el. Ismereteink szerint a Föld, a bolygók, a csillagok az iskolában tanult 92 kémiai elemből épülnek fel. Közöttük vannak azonban ezeknek az elemeknek olyan változatai, amelyek önmaguktól, nem befolyásolható módon elbomlanak, és átalakulnak más elemmé. Ezek a radioaktív elemek. A sok között egyik ilyen az urán 238 tömegszámú változata is.
Minden ilyen radioaktív elemre szigorúan jellemző, hogy meglevő mennyisége mennyi idő alatt bomlik el a felére. Ezt az időt az illető radioaktív elem felezési idejének nevezzük. Az urán 238-as felezési ideje 4,5 milliárd év. Azt jelenti ez, hogy i g 238-as uránból 4,5 milliárd év múlva csak 0,5 g marad meg, a másik fél g végső bomlásterméke 0,43 g ólom és 0,07 g hélium. Újabb 4,5 milliárd év múlva már csak 0,25 g urán marad meg, vagyis ismét elbomlik a fele.



Tegyük fel, hogy abban az anyagban is volt ilyen urán, amiből a Föld összesűrűsödött. Akkor is bomlott az urán, de bomlástermékei elkeveredtek környezetében. Az uránóra mutatója akkor állt a nullára, amikor beágyazódott a Föld szilárd kőzetébe, vagyis amikor kialakult a Föld. E pillanattól kezdve az urán megmaradó része és a bomlástermékek a kőzetbe záródtak. Ha a kutatók azt találnák, hogy a Föld őskőzeteiben, annak egy darabjában a még fel nem bomlott urán mennyisége o,5 g, s mellette található 0,43 g ólom és 0,07 g hélium, kiszámítható, hogy az őskőzet 4,5 milliárd éves. Ilyen őskőzetet még nem találtak, de nyomozunk utána a Holdon is.
Mit jelent az, ha a kőzet megolvad, és csak a lávaömlés után szilárdul meg újra? Láva állapotában is működött ez az óra, de mutatóját nem lehet leolvasni, mert a bomlástermékek nem maradtak meg a közelében. A kozmikus óra akkor kezdte újra mutatni az időt, miután a láva megszilárdult. Az így leolvasható idő azonban nem a Föld korát jelzi, hanem a vulkáni kőzetnek a korát, ami lehet milliárd, millió vagy éppen ezer év is. Sokféle radioaktív óra és kormeghatározási módszer van, és ezek szerint a Föld legidősebb kőzetei 4,6 milliárd évesek. A múlt tehát nem tűnt el nyomtalanul. Nemcsak a változások egymásutánjából következtethetünk régen lezajlott eseményekre. Ahogyan a Föld korát leolvashatjuk az anyagba rejtett óráról, ugyanúgy remélhető, hogy más kozmikus történések is visszapergethetők ilyen vagy másfajta óra segítségével.
Csodálatosnak mondjuk a természetet megragadó szépségei miatt is, de igazi szépségét akkor tárja fel előttünk, ha mélyebben rejlő titkaiba is beleláthatunk. Az az eljárás, amelyet így a Föld korának meghatározására alkalmazunk, egyben alkalmas arra is, hogy a Hold és a meteorok korát meghatározzuk. A meteorok korát már korábban is sikerült megállapítani, hiszen sok lehullott kő- és ércmeteort őriznek a múzeumok. A végeredmény az, hogy a meteorok maximális kora sem haladja meg a 4,6 milliárd évet. Az űrhajózás tette lehetővé, hogy hasonló vizsgálatokat a holdkőzetekkel is elvégezhessünk. Minden leszállási hely más-más kort



eredményezett, de nem akadt kőzet, melynek kora a 4,6 milliárd évet meghaladta volna. Az ennél kisebb korok nyilván az egyes hegyek, kráterek korának jelzői, ami arra utal, hogy a Hold kialakulása után is történtek vulkáni eredetű változások.
A csillagászati, fizikai és geológiai kutatások sokszor vezettek olyan felismerésekre, amelyeknek itt a Földön más területen láttuk hasznát. Jó példa erre az előbbiekben elmondott radioaktív kormeghatározási módszer.
Az ásatások sok kultúremléket tártak fel, és az emberi fejlődés szempontjából fontossá vált, hogy a leletek korát meghatározzák. Ennek legjobb módszere nagyon hasonló ahhoz, amit már elmondottunk.
A légkörben kis mennyiségben szén-dioxid is van. A szénnek azonban két változata is előfordul. A stabil szén tömegszáma 12, míg a 14-es tömegszámú szén radioaktív, amely néhány ezer éves felezési idővel folyton bomlik.
Kialakult egy bizonyos egyensúly a tekintetben, hogy a légkörben a kétfajta szén aránya állandó. A szén egy része ugyanis beépül a szervezetbe, a kozmikus sugárzás pedig folyton pótolja az élő szervezetbe bekerülő radioaktív szén mennyiségét.
Mi történik, ha egy élő szervezet elhal? Megszűnik az anyagcseréje, újabb szenet már nem vesz fel, a beépült radioaktív szén a halál pillanatától kezdve mint óra mutatja az időt azzal, hogy a kétfajta szén addigi aránya a radioaktív szén folytonos bomlása miatt eltolódik a stabilis, 12-es szén felé. Az arány megváltozása pontosan mutatja az időt. Ha tehát régi leletek helyén csontmaradványt, fát vagy egykori tűz kialudt parazsának szenét megtalálják, megállapítható a csont, a fa vagy a parázs szenének kora.
A Föld, a Hold és a meteorok egyformán 4,6 milliárd éves kora azt mutatja, hogy ezek az égitestek egyszerre keletkeztek. Arra gondolhatunk, hogy az egész Naprendszer minden égiteste, tehát a többi bolygó és az üstökösök is egyidősek a Földdel.
Ezen az úton elindulva arra viszont már nem kapunk választ, hogy mennyi idős a Nap.



Milyen idős a Nap?
De mi értelme tovább kutatni a Földön kívüli világban? Itt élünk a Földön, nem elég tudni a Föld korát? Nem, mert – amint majd elmondjuk – a Föld jövendője, még hátralevő ideje főként attól függ, hogy mennyi ideig láthatja még el a Nap a Földet éltető fényével és melegével.
A Napot ugyanazok a kémiai elemek alkotják, amelyekből felépült a Föld, a Hold, a meteorok és a bolygók. A Nap testében is ott vannak a radioaktív elemek. Mivel azonban a Nap külső rétege is mintegy 6000 C-fokos, ilyen melegben minden gáz- és plazmaállapotban van, a radioaktív elemek bomlástermékei szétszóródnak, és nem jelzik az időt. Talán Démokritosz volt az első, aki kijelentette, hogy a csillagok sem lehetnek örök életűek. Világítanak, ehhez testük anyagát használják fel, s egyszer kiégnek.
Úgy tudjuk, hogy a Nap és más csillagok belsejében atomi folyamatok termelik a hőt, négy hidrogénatommag egy héliumatommaggá egyesül. Minden másodpercben kb. 700 millió tonna hidrogén alakul át héliummá, hogy a Nap sugárzását fenn tudja tartani. Csakhogy az átalakulás folyamán másodpercenként 4,3 millió tonna tömeg elhagyja a Nap testét, s azt a kisugárzott energia viszi magával. Ha kazánhoz hasonlítjuk a Napot, benne a hidrogén a tüzelőszer, s a hélium mint salak egyre halmozódik.
Megmérve a Nap hidrogéntartalmát, számításba véve az égés ütemét, és feltételezve a Nap kezdeti hidrogénkészletét, kiszámítható, hogy a Nap kb. 6 milliárd éve világít a mai intenzitásával.
A Nap belsejében tehát a hidrogén-hélium arány változása az a kozmikus óra, amely a Nap keletkezése óta eltelt időt mutatja.
Elvileg egyszerű ez a módszer, mert hasonlít a régi egyiptomiak vízórájához, ahol az edényből kifolyt vízmennyiség mutatta az időt. A Nap fizikai állapota alkalmatlan arra, hogy a hidrogén-hélium átalakuláson és a radioaktív bomláson kívül másfajta elemátalakulások történjenek. Sem a Napban, sem abban a ködfelhőben, amiből a Nap és a bolygók lettek, egyik kémiai elemből sem lehetett több, mint amennyi



a kialakult Naprendszerben található. Ez a vallatóra fogott anyag még más titkokat is feltárt. Milyen idős lehet az a ködfelhő, amiből a Naprendszer kialakult? Olyan kérdés ez, amire látszólag nincs válasz. Érdemes végigkövetni azt a gondolatsort, amely mégis választ ígér. A radioaktív elemek között van olyan pl., amelynek felezési ideje akkora, hogy 8 milliárd év alatt teljes tömege gyakorlatilag felbomlik. Ha a Naprendszer ősanyaga 8 milliárd éves lenne, ilyen radioaktív elem már nem létezne. Ha mégis találunk ilyeneket a Föld, a meteorok és a Hold kőzeteiben, akkor ez azt jelenti, hogy a Naprendszer ősanyaga még nem lehet 8 milliárd éves. Ezen az úton elindulva is arra az eredményre jutunk, hogy a Nap csillagkora kb. 6 milliárd év.
Ezek a felismerések adták számomra az első élményeket arról, hogy mennyire kimeríthetetlenül gazdag az anyag. Gazdagsága különösen jól látszik, ha kutatásainkat a Föld határain túlra is kiterjesztjük.
Milyen idősek a csillagok?
A Nap 6 milliárd éve keletkezett, és jelenlegi hidrogénkészlete még 6 milliárd évre elegendő.
Ha továbbra is elfogadnánk a régiek hitét, hogy az égbolt valamennyi csillaga teremtés útján egyszerre jött létre, máris választ kapnánk a Világegyetem korára. Eszerint a csillagok a Nappal együtt 6 milliárd éve léteznek, akkor lett a világ.
Azok a kozmikus órák azonban, amelyek a csillagok korát jelzik, mást mutatnak. Léteztek már csillagok akkor is, amikor még nem volt Nap, és ragyogott már a Nap, amikor még sok ma látható csillag meg sem született.
A csillagok élettartama döntő módon attól függ, hogy kialakulásukkor milyen nagy tömeggel rendelkeztek.
Első pillanatra úgy gondolnánk, ha egy csillag ötszörte nagyobb tömeggel, ötszörte nagyobb hidrogénkészlettel kezdi életét, élettartama is ötszöröse lesz a Napénak.



A valóság ennek fordítottja. Ha egy csillag nagy tömeggel indul, belsejében nagy az a nyomás, amit a központra nehezedő tömeg idéz elő, s ezt csak magasabb hőmérsékletű gáz ellennyomása tudja kiegyenlíteni. A nagyobb hőmérsékleten és nyomáson gyorsabb lesz a hidrogénfogyasztás, annyira, hogy az ötszörös mennyiségű tüzelőanyag sokszorosan gyorsabban fogy el. Hasonló ez a szobai kályha és a kazán példájához. Ahhoz, hogy a kályha felfűtse a szobát, elegendő a lassú láng, a tüzelőanyagfogyasztás kicsi. Ha viszont vasat akarunk olvasztani, magasabb hőmérsékletre kell fűteni a kazánt, a tüzelőanyag-fogyasztás sokszorosára nő.
A Nap és a hosszú életű csillagok kora mintegy 10 milliárd év, a nagyobb tömegű csillagok 100 millió év alatt elégetik készletüket. Vannak más korjelző tényezők is. Ha nagyobb tömegű csillagközi anyag sűrűsödik csillaggá, és ez meghaladja bizonyos kritikus érték nagyságát, egyszerre több csillag keletkezik egy fészekben. A Tejútrendszerben uralkodó viszonyok miatt az ilyen, egy fészekben keletkezett csillagok idővel szétszóródnak. Ha még együtt vannak, az azt jelzi, hogy koruk nem lehet nagy. Később pedig szétszóródásuk mértéke mutatja korukat. Ismét egy sereg bizonyítékra bukkantunk, amelyek arra utalnak, hogy a Világegyetem története kiolvasható jelekben megmarad. Mindezekből azonban még csak azt tudtuk meg, hogy milyen idős a Föld, a Nap és a csillagok, de eddig még semmi nem utal arra, hogy milyen idős az egész Világegyetem.
Milyen idős a Világegyetem?
E század húszas éveinek egyik legmeglepőbb felfedezése az volt, hogy a mi csillagrendszerünkön, a Tejútrendszeren kívül a világtér minden irányában nagyszámú csillagrendszer, extragalaxis létezik.
Itt talán nincs helye annak, hogy elmondjuk miként, de meghatározták e rendszerek térbeli sebességét. Azt találták, hogy



valamennyien – a közvetlen közelünkben levőket kivéve – annál nagyobb sebességgel távolodnak tőlünk, minél távolabb vannak. Vagyis határozott összefüggés mutatkozik a csillagrendszerek távolsága és távolodási sebessége között. Így született meg a táguló Világegyetem gondolata. Amikor léggömböt fújunk fel, annak minden pontja távolodik a középponttól, és a felületi pontok is egymástól. Csakhogy a Világegyetemben nincs ilyen kijelölhető középpont. Bárhova mennénk, bárhonnan figyelnénk ezt a jelenséget, mindenütt azt találnánk, hogy a csillagrendszerek hasonlóképpen távolodnak.
A kép, ami így kialakul bennünk, távol áll a valóságtól. Ez a tágulás ugyanis robbanásszerű. A legnagyobb észlelt távolodási sebesség 270 000 km másodpercenként, vagyis a fény sebességének 90 százaléka. E legnagyobb távolodási sebességhez a legnagyobb távolság tartozik, ami mintegy 0 milliárd fényév. Ami ezen túl van, ismeretlen előttünk. A 0 milliárd év egyben az égitestek korának felső határát is jelenti. Nem ismerünk semmiféle égitestet, égi jelenséget, ami idősebb lenne 20 milliárd évnél.
20 milliárd év, háromszorosa a Nap korának, és ez a legnagyobb kor. Önkéntelenül is felvetődik a gondolat: ez lenne tehát az idők kezdete? És a 0 milliárd fényév lenne a tér végső határa? A 0 milliárd év is csak azt jelentheti, hogy akkor történnie kellett valaminek, aminek előzménye volt, és következménye a ma látható Világegyetem.
Ha tehát Világegyetemen a szemünkkel látható és a műszereinkkel felfogható világot értjük, kimondhatjuk, hogy ennek kora 20 milliárd év.
A visszafelé pergetett idő
Ma már elég jól ismerjük a csillagok fejlődési útját. Jelen állapotukból következtetni tudunk arra, hogy milyen volt az állapotuk 100 millió vagy milliárd évvel ezelőtt. Igen, ezt megtehetjük, nyomon követhetjük az egyes csillagok



életútját visszafelé, de ez még semmit nem mond az egész Világegyetem történetéről.
Az elmondottak alapján azonban ezt is követhetjük. Vegyük sorra az egyre távolodó csillagrendszereket. Ismerve jelenlegi távolságukat és távolodási sebességüket, nyomon követhetjük, hol lehettek ezelőtt milliárd vagy akár több milliárd évvel. Ilyen visszaszámolásból arra az eredményre jutunk, hogy valamennyi csillagrendszer a térnek egy meghatározhatatlan pontjáról egy időben indult el. Ezt a tényt egy könnyen érthető példával világíthatjuk meg. Egy hatalmas téren együtt van egymillió ember. Egyszerre indulnak el a szélrózsa minden irányába. Az egyik csoport gyalogosan, a másik maratoni futó sebességével, a harmadik csoport kerékpáron, a negyedik motorbiciklivel, az ötödik teherautóval, a hatodik a leggyorsabb autóval, a hetedik utasszállító repülővel, a nyolcadik szuperszonikus géppel, a kilencedik az ágyúgolyó sebességével, a tizedik űrhajóval. Feltétel, hogy minden csoport megtartja kezdősebességét.
Egy idő elteltével így alakul a kép: a kiindulási pont köré vonható körön haladnak a gyalogosok, majd egyre távolabb a futók, a kerékpárosok, a motorosok, a teherautósok, a versenyautósok, a repülő utasok, a szuperszonikus gépek, az ágyúgolyó sebességével haladók, majd a legkülső körön az űrhajók. Ha egy adott parancsra mindenki visszafordulna, egyszerre érnének a kiindulási pontra. Ezt a hasonlatot kell elképzelnünk felfokozott sebességgel, s máris előttünk áll a táguló Világegyetem modellje, bár a hasonlat nem fedi teljesen a valóságot, mert a szemléletes példánál az indulás helye könnyen kijelölhető. Ha viszont valahogyan mégis így alakult a Világegyetem, akkor annak az anyagcsomónak, amiből az egész szétrepült, elképzelhetetlenül sűrűnek és forrónak kellett lennie. Az anyagnak olyan állapota volt ez, amiről ma még senkinek nincsen tiszta képe, mert semmiféle ma ismert anyagformához nem hasonlítható.
A csillagászat egymás után tárja fel előttünk az anyagnak olyan formáit, amelyek a földi világban ismeretlenek. Nemcsak az anyagról alkotott képünk változik meg ezáltal, hanem arra is ösztönöz, hogy a különböző formákban rejlő nagyszerű lehetőségeket céljainkra felhasználjuk.



Erről az érdekes kérdésről A Föld gazdagsága és szegénysége c. fejezetben külön szólunk.
Egyelőre annyit tudunk, hogy ezelőtt kb. 18-20 milliárd évvel történt valami. Első pillanatra úgy tűnik, ez az az esemény, ameddig vissza tudjuk pergetni a ma látható Világegyetem történetét.
Az ősrobbanás
A csillagrendszerek, extragalaxisok robbanásszerű szétfutását úgy értelmezzük, hogy az a nagyon sűrű és nagyon forró anyagcsomó, amely más formában, de a ma belátható egész Világegyetem anyagát magában foglalta – előttünk ismeretlen okból és módon szétrobbant. Ezt az eseményt nevezzük Big Bangnek, a Nagy Bummnak, vagy más néven ősrobbanásnak.
Az elmélet szerint az ősrobbanást követően a másodperc törtrészei alatt jöttek létre az anyag ma ismert formái, a protonok, elektronok, neutronok és a többi elemi részek, köztük a fotonok. A kémiai elemek közül csak a hidrogén és a hélium jöhetett létre, elsősorban a hidrogén, aminek egy részéből hélium keletkezett. A robbanás által szétdobott anyag később felhőkben oszlott el, és egy idő után csillagok képződtek belőle. A tudomány nem elégszik meg csupán az elméletekkel akkor sem, ha az elmélet meglevő ismereteink és logikánk alapján a legtökéletesebbnek tűnik is.
Az eseményeknek előzményeik és következményeik vannak, és a tudomány elkezdi a kutatást olyan nyomok után, amelyeknek meg kellett maradniuk. Így nyerhet sokszor nagyon hamar igazolást vagy cáfolatot egy-egy új elmélet.
Már amikor az ősrobbanás gondolata felmerült, keresték ezeket a bizonyító nyomokat. Végeredményben maga a Világegyetem robbanásszerű tágulása és a folyamat időbeli visszapergetése döntő bizonyítéknak látszik, hogy valami ősrobbanásszerű eseménynek meg kellett történnie. Igen ám, de az extragalaxisok szétfutásának alapja a távolodási



sebességnek olyan elv alapján történő mérése, ami kétségeket támaszt. Arról az elvről van szó, amit a fizikában Doppler-hatásnak nevezünk. Jól ismerjük ennek hangtani vonatkozását. Az úttest mellett állva a nagy sebességgel közeledő motor zúgását bizonyos hangmagasságúnak halljuk. Abban a pillanatban, amikor elhalad mellettünk, a hang hirtelen mélyül. A fülünkbe érkező hanghullámok hullámhossza vagy a hang másodpercenkénti rezgésszáma határozza meg a hang magasságát. Jól ismert jelenség, hogy a normál sebességre felvett magnóhang magassá torzul, ha nagyobb sebességre kapcsoljuk a készüléket, és basszus méllyé válik, ha kis sebességgel adjuk le. Ugyanarról a szalagról indulva először több, másodszor kevesebb hangrezgés éri fülünket másodpercenként, és így lesz a hang magasabb vagy mélyebb a normálisnál. A fény is rezgés, a színek csak abban különböznek egymástól, hogy más a rezgésszámuk, illetve hullámhosszuk. Egy kémiai elem a csillagon mondjuk pl. kék fényt (hullámhossza rövid, rezgésszáma nagy) bocsát ki. Ha egy ilyen csillag nagy sebességgel távolodik tőlünk, akkor a földi észlelő ezt a fényt nagyobb hullámhosszúságúnak, esetleg vörösnek észleli. Minden esetben az észlelt fények hullámhosszai a vörös felé tolódnak el. Ez a jelenség a Doppler-féle vöröseltolódás. A hullámhossz-eltolódás mértékéből a csillag vagy csillagrendszer távolodási sebessége kiszámítható.
Ez a jelenség a rádióhullámoknál is fellép, és gyakorlati alkalmazása az országúton száguldó autók sebességének meghatározása, és ezt követőleg rendszerint a pénzbüntetés. A rendőrségi kocsin levő műszer meghatározott hullámhosszú rádióhullámot irányít a közeledő autóra. Az autóról visszaverődő hullám hossza a sebességnek megfelelően megváltozik, rövidebb lesz, mint a kibocsátott hullám.
Az égitestek is bocsátanak ki rádióhullámokat. A csillagrendszerek távolodása miatt itt is fellép a hullámhossz megnövekedése, eltolódása. Az ily módon számított sebességek pontosan megfelelnek azoknak a sebességeknek, amelyeket a fény vörös felé történő eltolódásából számítanak. A nagy probléma az, hogy nem lehet-e a távolodáson kívül valami más oka is a vöröseltolódás jelenségének?



Jelenleg nem ismerünk más okot, de nincs kizárva, hogy létezik ilyen más ok, és ez esetben kétségessé válik minden következtetés értéke, ami a távolodás szédítő sebességére, a nagy távolságokra és a Világegyetem korára vonatkozik.
Tudjuk jól, hogy megvörösödik a fény akkor is, ha erős gravitációs térből indul. Megvörösödhet sok más okból, ami a hosszú úton a fény energiájának csökkenésével jár. Csakhogy az a vörösödés, amit a gravitációs tér okoz és amit a csillagközi anyagon való áthaladás eredményez, felismerhető, és nem ugyanolyan, mint a távolodásé. Az ősrobbanás elmélete azonban más felismerhető következményeket is említ. Ha a szétrobbant ősanyag nagyon sűrű és forró volt, a széttáguló Világegyetemben a sugárzás intenzitása lecsökkent, de ennek a maradványsugárzásnak nyomai nem tűnhettek el. A számítások szerint 3 Kelvin-fok, azaz –270 Celsius-foknak megfelelő sugárzás őrzi ennek az eseménynek az emlékét. Ha valóban mínusz 270 Celsius-foknak megfelelő a maradványsugárzás, akkor azt a rádiófrekvenciás tartományban a tér minden irányából észlelni kellene.
Az elmélet felállította ezt a követelményt, de évtizedeken át nem voltak hozzá megfelelő műszereink. 1965-ben történt a nagy meglepetés. A Bell cég két szakembere néhány centiméteres hullámmal működő rádiókészüléket próbált ki a mesterséges égitestek megfigyelési programjában. Penzias és Wilson volt ez a két szakember. Készülékük a tér minden irányából jelezte egy erőteljes, ún. háttérsugárzás jelenlétét, éppen azt, ami az ősrobbanás elméletéből következett. Ez a megfigyelési tény megerősítette az elmélet hitelét. A másik következmény az ún. héliumfelesleg. Jelenleg a naptípusú és más csillagok hidrogénből héliumot termelnek. A Világegyetem anyagleltára szerint azonban több a hélium, mint amit a csillagok gyárthattak az elmúlt közel 20 milliárd év alatt. A héliumban tehát felesleg mutatkozik. Az ősrobbanás elmélete viszont kimondja, hogy miután az ősanyag lebomlott, a hidrogén keletkezése után még rövid ideig megvoltak azok a hőmérsékleti és nyomásbeli feltételek, amelyek között a hidrogénből hélium keletkezhet. Úgy vélik, hogy innen van a jelentkező



héliumfelesleg, és ez ismét az ősrobbanás tényének bizonyítékaként jelentkezik.
Kezdet vagy folytatás?
Elméleti fizikusok és csillagászok versengenek azért, hogy minél közelebb jussanak az ősrobbanás pillanatához. Ma már arra is vannak elképzelések, hogy mi történhetett az ősrobbanást követő néhány milliomod másodpercben. A megfigyelési eljárások nyilván megfigyelhető nyomok után kutatnak.
Az ősanyag nemcsak atomi részekre bomlott szét, a szétbomlás kísérőjelenségei a sugárzások, köztük a fény. A fény útján csak a nagy esemény foton korszakáig mehetünk vissza. Azt sejtjük, hogy a Világegyetem mai formájában mintegy co0 milliószorta több a fotonok száma, mint az elemi részeké. A lebomlás pillanatában neutrinók is képződtek. De egyelőre nincsenek elég érzékeny neutrinótávcsöveink, neutrinócsapdáink ahhoz, hogy felfogjuk a neutrinók által hozott hírt.
Úgy véljük, hogy az ősrobbanást megelőző anyagi forma lebomlott az anyag ma ismert formájába. Az ősrobbanás előtt tehát nem voltak csillagok, sem csillagrendszerek, és semmi megfigyelhető jelenségről nem tudunk, ami az ősrobbanás előtti állapotra utalna.
Helyes dolog-e azonban az ősrobbanást a Kezdetnek nevezni? Igen, valaminek a kezdete volt ez – a ma látható világnak, de mégsem a Kezdet volt, ami előtt nem volt semmi.
Az a forró és sűrű anyag, amiből a mai Világegyetem lett, semmiképpen nem mondható a semminek, hiszen lehetőségeiben már benne volt mindaz, amit ma Világegyetemnek mondunk.
A vallásos hit keresi a bibliai Kezdetet. Vannak is sokan, akik az ősrobbanásban látják ezt.
Számtalanszor bebizonyosodott, hogy más a valóságos világ, mint amit elképzelünk vagy elhiszünk. A valóságos világban szigorú törvények uralkodnak, és ezek között egyik alapvető törvény az anyagmegmaradás törvénye.



Ha beépítenénk szemléletünkbe az ősrobbanást mint mindennek a Kezdetét, további ellentmondásokkal találkoznánk.
Ma még nem tudjuk biztosan, csak a lehetősége mutatkozik annak, hogy az ősrobbanás a Világegyetem történetének nem egyetlenegyszer megtörtént eseménye volt. Számításokkal csak akkor jutnánk eredményre, ha pontosan ismernénk a Világegyetem valóságos anyagsűrűségét. Ugyanis a sűrűség értékétől függően több lehetőség is kínálkozik. Ezek között az egyik az, hogy a Világegyetem csillagrendszereinek robbanásszerű szétfutása nem egyirányú jelenség. Feltehető, hogy ez a szétfutás egyszer megáll, visszafordul, és akkor megtörténik a fordított jelenség, a csillagrendszerek egy közös pontba zuhannak, ami egy újabb ősrobbanás kezdete lesz.
Mennyi az ilyen ismétlődés periódusa? Bizonyos feltételezésekből kiindulva mintegy 80 milliárd évenként követik egymást az összeroppanások és újabb szétrobbanások. Ma még sok minden bizonytalan. Kevés még az ismeretünk. Ez a kevés ismeret is a világ megdöbbentő valóságait és lehetőségeit tárta fel. A mindennap apró-cseprő dolgain izguló ember, akinek időszemlélete alig tágabb, mint amit a másnap, legfeljebb az évek jelentenek, az idő olyan mélységeibe kezd belátni, amikor még nem volt ember, nem volt Föld, Nap és nem voltak csillagok sem.



4. A kozmikus tudat
Meddig terjed az a térbeli és időbeli határ, amelynek valóságai a róluk szerezhető ismeretek révén elhatározó módon befolyásolják szemléletünket, akarásainkat és tetteinket? Mi a közöm a bejárható és személyes élménnyel megragadható térbeli határon túli világhoz?
Mi közöm lehet ahhoz a múlthoz, amely nélkülem folyt, és ahhoz a jövőhöz, amely utánam következik?
Szinte naponta meg-megújuló kérdések ezek, minthogy a bennünk és környezetünkben zajló eseményeknek nemcsak szemlélői, de részesei vagyunk. A világ hírt ad önmagáról, akár a Földet benépesítő emberiséget, akár a természeti jelenségeket vagy a fényévek millióira levő csillagokat jelenti ez a fogalom.
Hogy mi történik a Föld túlsó felén, csak azáltal válik saját ügyünkké, ha az iskolai világatlaszból szerzett ismereteken túl tudomásul vesszük, hogy mindenütt hozzánk hasonlóan érző és gondolkodó lények élnek, és az együvé tartozás közösségi tudattá érik bennünk. Megvallom, hogy ehhez a közösségi tudathoz sok vonatkozásban azok a felismerések vezettek el, amelyek a „minden mindennel összefügg" igazságát kozmikus viszonylatokban tárták fel előttem.
Azt láttam meg, hogy a tér, amelynek eseményei beleszólnak létem feltételeibe, túl a Föld határain, a fényévek milliárdjaiig terjed. Ezért cselekvéseimet, akarásaimat, egész értékrendemet, szemléletemet sem az a szűk időbeli keret határozza meg, amely születésemmel kezdődött és halálommal ér véget. Bárminek előzményeit, forrását és okát kerestem, a szálak mindig



túlvezettek a Föld határain, és az időben is oly távoli múltba mutattak, amikor a Föld még meg sem született. Miről mesél a kezemben tartott kődarab? A Föld kérgének e több százmillió éves múltját őrző darabjában a mészvázas állatok maradványai arról árulkodnak, hogy valaha itt tenger hullámzott. A másik kődarabban valaha működött vulkáni tevékenység emléke maradt reánk. De milyen folyamatok szabták meg azt, hogy e kéregdarabokban mennyi a vas, az alumínium, a kalcium stb.? Honnan tudhatnám meg, hogy mennyi van még a jövő terveink számára fontos nyersanyagokból az eddig fel nem tárt rétegekben? Tudjuk – nem több, mint amennyit a Föld kialakulásakor magába zárt. Mindennapi, emberi problémáink így késztetnek bennünket arra, hogy kutassuk a Föld kozmikus múltját. Mi közöm lehet ahhoz, hogy a Nap felszínén foltok vannak, és a foltok környékén igen heves robbanásszerű kitörések zajlanak le? Az érdekességen túl mi közöm ahhoz, hogy nagy messzeségben csillagok és csillagrendszerek robbannak szét? Ha már megsejtem, hogy a Földet és a testemet felépítő kémiai elemek a csillagok belsejében keletkeznek, ha felismerem, hogy a földi élet első szerves molekulái kozmikus eredetűek, és a Kozmosz energiái bontották meg az egysejtű lény állandóságát és indították el a törzsfejlődést – nemcsak érdekeltté válok, de tudatomba épülnek az összefüggések, a szerves együvé tartozás – ami már maga a kozmikus tudat. Ismeret és tudat, ismeret és világnézet korántsem azonos fogalmak. Tanítóink, tanáraink azon fáradoznak, hogy ismereteinket bővítsék, kiteljesítsék. De az ismeretek sokáig nem válnak tudatossá bennünk. Ismertem a tehetetlenség törvényét, mégis gondolkoztam azon, mi hajtja az égitesteket, hogy megállás nélkül keringhessenek. És gyakran ma is megkérdeznek iskolázott emberek, hogy pl. a hajtómű kikapcsolása után mi hajtja a Pioneer–10-et, hogy átszelve a Naprendszert, tízszeres ágyúgolyó sebességgel elérkezhet a csillagok terébe? Tizenöt éves lehettem, amikor már jól el tudtam mondani az



energiamegmaradás tételét, de érdeklődéssel hallgattam az öreg feltaláló csodálatos örökmozgójának leírását.
Bennem volt a hiba vagy oktatásunkban, hogy az ismeret, a tudat és a világnézet ennyi ellentmondása között készülünk az életre?
Természetesnek tartjuk, hogy társadalmi együttélésünk azon múlik mennyire mélyül el szemléletünkben a közösségi tudat. Nem értékrendbeli rangsorolással, semmiképpen fölébe, de mellé helyezve a XX. század emberéből nem hiányozhatnak azoknak az összefüggéseknek ismeretei sem, amelyek az embernek mint kozmikus lénynek kozmikus tudatát határozzák meg.
Elmondom néhány kiragadott példa nyomán, hogy bennem miképpen zajlott le ez a folyamat, milyen ismereteket kellett tudattá mélyítenem.
A Föld kozmikus múltja
A származás kérdésében elfoglalt álláspontunk egyben világszemléletünket is tükrözi. Amit ebben a vonatkozásban magunkénak vallunk, meghatározója sok más területen magatartásunknak, cselekedeteink indítékainak.
Az ember biológiai eredetében, családi származásában kereste a méltóságot. Biológiai származásunk majomperei még nem ültek el teljesen, s az ősök között kutatva is szeretnénk rangot jelentő elődökre bukkanni.
Ha ez nem sikerül, a lélekvándorlás tanával vigasztalódunk. Sok emberrel találkoztam, akik Nagy Sándor, Nofretete, Ramszesz vagy Atlantisz főpapnője reinkarnációjának hiszik magukat, de olyanokkal nem találkoztam, akikben Judás, egyiptomi rabszolga, középkori boszorkány vagy halálra ítélt apagyilkos öltött újra testet. Volt idő, amikor társadalmi rangot jelentett az, ki milyen messzire tudja visszavezetni származását. Lehetett valaki nemes ősök korcs utóda, mégis tisztelettel néztünk rá, ha ősei már az Árpád-házi királyok idején méltóságot viseltek. Engem is büszkeséggel töltött el, amikor meghallottam, hogy családi nevem Könyves Kálmánig vezethető



vissza. Hogyne lettem volna büszke arra, hogy Biharban születtem és Indiában is van Bihar nevű tartomány? Az pedig felsőbbrendű tudatot adott számomra, hogy az indiai brahminok legfőbb kasztját a Kulinok alkotják. Nem gondoltam akkor arra, hogy az azonos elnevezés csak külső hasonlóságot, de nem belső, tartalmi öszszetartozást fejez ki. Lemondtam a családfakutatásról. Nem tagadnám meg őseimet, akkor sem, ha büszke lehetnék rájuk, akkor sem ha szégyellni kellene őket. Érdekes lenne megtudni, hogy mindabból, ami bennem van, átokként vagy áldásként mit örökítettek át meghatározó módon elődeim DNSmolekulái. Ezekről azonban a megőrzött születési, anyakönyvi és keresztelési okiratok semmit sem árulhatnak már el. És ha tudnám is, kik voltak, tetteim számára sem mentségül, sem igazolásul nem használhatók fel. Büszkébb vagyok édesapám munkás életére és álmaira, mint elődei nemesi birtokaira. A régmúltból Hegedűs Géza: Istentelen Kulin bánjának emlékét őrzöm. Nem azért, mert bogumil eretnekségében is istenesebb volt sok pápánál, hanem azért, mert bosnyák népe és a hazai szerbség ma is legendákat őriz emberi nagyságáról, a szegények pártfogójáról. És meddig jelent társadalmi rangot a származás múltja? Addig, amíg rangot viselő ősöket találunk? Hiszen ha volt Ádám és Éva, mindnyájan tőlük származunk. És ha nem volt? Megállhatunk a neander-völgyi ősnél? Egyre kisebb büszkeséget ad a folytatás: az emlősökön, a halakon, a férgeken át az egysejtű lényekig. Mint később látjuk, ez az út is túlvezet a Föld határain. Az élet eredetének kutatása továbbra is izgalmas maradt számomra, csak a családfakutatásról mondtam le. De érdeklődéssel kutatom közös otthonunknak, a Földnek a múltját. Tudom, hogy nem vagyunk a világ közepe, mélyen átéltem, hogy a Föld is csak szerves része a nagy egésznek.
A Föld kozmikus múltjának megismerése sokban hozzájárult ahhoz, hogy kialakuljon, majd megerősödjék bennem egy újfajta öntudat, amit kozmikus tudatnak, vagy kozmikus öntudatnak nevezünk. Nem ad ez számunkra olyanfajta méltóságot, mint amit korábban kerestünk, de hozzásegít ahhoz, hogy tisztábban lássuk lehetőségeinket.



A Föld anyagába írt jelekből kiolvashatjuk a Föld történetét, de ez a történet csak azt tükrözheti, ami a Föld kialakulása óta eltelt.
Most nem azt keressük, hogy a Kozmosz erőhatásainak kitett Föld miként változott, arra a kérdésre szeretnénk választ kapni, hogyan lett az az anyag, ami a Földet alkotja, és mi ennek az anyagnak története. Minden keletkezési elmélet abból indul ki, hogy a Föld és a bolygók, valamint a csillagok is gáz- és porfelhőből sűrűsödtek össze. A bolygók közös ősanyagának döntő bizonyítékaként kínálkozik az a tény, hogy valamennyi nagybolygó egy irányban, közel egy síkban kering a Nap egyenlítője körül. Mivel a Nap tengelyforgása is ilyen irányú, sejthető, hogy a bolygók a Nap által kidobott anyagból keletkeztek. Megtudtuk, hogy a Napot és a Naprendszer égitestjeit ugyanazok a kémiai elemek építik fel, amelyeket a kémiai elemtáblázat 92 eleme tartalmaz.
A problémát az okozza, hogy ha azonos elemekből épülnek is fel a Naprendszer égitestjei, az elemek gyakoriságában igen nagy eltéréseket mutatnak. Induljunk ki mégis abból, hogy a bolygók a Nap anyagából születtek. A Nap anyagi összetételében azonban a 92 elem előfordulása nagyon egyoldalú. A két egyszerűbb elem, a hidrogén és a hélium a teljes naptömeg 99 százalékát adja, és a többi 90 elemre csupán egy százalék jut. Ezzel szemben a Föld anyagleltárában a hidrogén és a hélium elenyésző százalékban fordul elő a Földet felépítő leggyakoribb elemekhez képest.
Valószínű, hogy hasonló a helyzet a Merkur, a Vénusz, a Mars, s talán a Plutó, valamint a legtöbb hold esetében. Kivételt képviselnek az óriásbolygók, amelyeknek összetételében, a Naphoz hasonlóan, több a könnyű elem.
Kétségtelennek látszik, hogy valamennyi naprendszerbeli égitest a Nappal közös anyagból származik. A jelentkező nagy eltérést az elemek gyakoriságában csak úgy magyarázhatjuk, ha elfogadjuk a feltevést, hogy a bolygókat szülő anyagban egykor még ugyanolyan volt az elemgyakoriság, mint a Napban, uralkodók voltak a könnyű elemek, a hidrogén és a hélium. A Naphoz közelebbi térségben azonban a sugárnyomás és a napszél mintegy kifújta ebből az anyagból a



könnyebb elemeket, és a megmaradt nehezebb elemekből szilárdult össze a Föld. Ugyanez történhetett a többi, napközelben keringő bolygóval, a Merkurral, a Vénusszal és a Marssal is. Hozzájárult ehhez e bolygók kis tömege, a felületükön érvényesülő kis szökési sebesség. A nagyobb hőmérséklet és kisebb tömegvonzás következtében a belső bolygókról ma is megszökik a hidrogén és a hélium. Ma még ugyan csak elméleteink vannak a Naprendszer keletkezésére nézve, de elég megnyugtató választ kaptunk a rendszer történetére. A Föld kozmikus múltjának nyomozása során azonban az is felmerül, hogy mi a története annak az anyagcsomónak, amiből a Nap és rendszere kialakult?
A problémát az a megfigyelési tény adja, hogy az egész belátható Világegyetemben a 92 kémiai elem leltárában a hidrogén és a hélium gyakorisága a döntő. A Napban azonban szinte mindegyik elem előfordul, holott vannak csillagok, amelyekben nehezebb elemek, így fémek sem találhatók. És ha a Világegyetem múltját kutatjuk, ott is rátalálunk olyan kezdeti időszakra, amikor hidrogénen és héliumon kívül más elem nem létezett. Vannak csillagok, amelyek ekkor alakultak ki.
Ha egy ilyen csillag lenne a mi Napunk is, bolygóinak testében sem lennének nehezebb elemek, nem alakulhatott volna ki az élet.
A Nap olyan típusú csillag, mint sok más társa, belsejében olyan fizikai viszonyokkal, amelyek között csak a hidrogén héliummá alakulása következhet be. A Nap életét is az jellemzi, hogy állandóan fogy a hidrogénkészlete, és a keletkező hélium egyelőre mint salak halmozódik fel. A Nap mai állapotában képtelen arra, hogy felépítse a nehezebb elemeket.
Az elemek kohói a csillagok
A naptípusú csillagok hidrogénből héliumot termelnek. Ehhez 10-20 millió fokos belső hőmérséklet és sok milliárd atmoszféra nyomás



szükséges. Mi történik a Nappal, ha elfogy a hidrogénkészlete, vagy annyira lecsökken, hogy nem tudja jelenlegi energiatermelését biztosítani? Belseje hűlni kezd, csökken a belső nyomás, amely ma visszatartja irtózatos tömegének gravitációs nyomását, azt a törekvést, hogy a Nap anyaga belsejébe zuhanjon.
Ha lecsökken a belső nyomás, a Nap anyaga összeomlik. Az így jelentkező mechanikai energia hőt termel, a Nap belseje a jelenlegi kb. 15 millió fokról felszökken kb. 100 millió fokra. Ez a hőmérséklet és a gravitációs összeomlással járó belső nyomás elegendő ahhoz, hogy most már az eddig salakként felhalmozódott hélium váljék „tüzelőszerré".
Megindul egy új folyamat, a héliumból magasabb rendű elemek (szén, oxigén, nitrogén stb.) keletkeznek.
Ugyanez történhetett még a Nap megszületése előtt sok csillaggal. A Napnál nagyobb tömegű csillagok még egy újabb felhevüléssel képessé válnak arra, hogy a 26-os rendszámú vasig valamennyi nehezebb elemet előállítsák. Ezek a csillagok sugároznak, az elemátalakulásokból, a magasabb rendű elemek felépítéséből kapják az energiát. A vas továbbépítéséből már nem nyerhető energia, innen kezdve már energiát kell befektetni ahhoz, hogy magasabb rendű elemek keletkezzenek.
Igen érdekes tulajdonsága a kémiai elemeknek, hogy a könnyű elemek felépüléséből energia nyerhető – a vasig, a legmagasabb elemtől, az urántól kezdve pedig éppen a lebomlás szolgáltat energiát. Ez utóbbit használják ki az atomerőművek, míg a hidrogénbomba a naptípusú csillagok energiatermelésének alapelvét utánozza. Milliárdnyi csillag élete során tehát legyártotta az elemeket a vasig. A csillagok anyaga elkeveredik a csillagközi tér gáz- és porfelhőiben. Ilyen kozmikus anyagfelhőből kialakult csillagok nyilvánvalóan a kémiai elemeknek a 26-os vasig terjedő elemeit tartalmazhatják. Az a kozmikus anyagfelhő, amiből a Nap és a Föld keletkezett, minden bizonnyal tartalmazza ezeknek a csillagoknak megtermelt anyagát is. A Nap azonban elemekben gazdagabb, benne a vasnál nagyobb rendszámú elemek is megtalálhatók.



Már az elmondottak is sejteni engedik, hogy azok a csillagok, amelyek még csak hidrogént és héliumot tartalmaznak, idősebbek, mint azok, amelyeknek összetételében már a vasig terjedő elemek is megtalálhatók. De ezek a csillagok is idősebbek, mint a Nap.
Az a nagy kérdés, hol kell keresnünk a vastól az uránig terjedő 66 nehezebb elem keletkezésének forrását?
Kell lennie ilyen forrásnak, hiszen ezek az elemek léteznek, sok közülük beépül testünkbe, és ott igen fontos élettani szerepet tölt be.
A mai tudomány leginkább elfogadott sejtése az, hogy a nehezebb elemeket különleges típusú csillagfajták, a szupernóvák gyártották le. A Napnál nagyobb tömegű csillagokkal történhet meg az a jelenség, amit szupernóva-kitörésnek, -fellángolásnak nevezünk.
Valószínű, hogy ez a jelenség is gravitációs összeomlással kezdődik. A csillag belsejében kialvó tűz és csökkenő nyomás következtében a csillag anyaga összeomlik. A központ felé zúduló nagy tömeg oly magas hőmérsékletet teremt, hogy a csillag szinte szétrobban. Anyagának túlnyomó részét kidobja a térbe. Meg is figyeltek már több ilyen szupernóva-maradványt.
A robbanás ereje oly nagy, hogy a felgyorsult neutronok beépülnek a vasig terjedő elemek atommagjába, és nagyon rövid idő alatt létrejönnek e nehéz elemek izotópjai, nemcsak az uránig, hanem az uránon túli elemek is.
Az ilyen szupernóva-robbanás dobja szét a csillagközi térbe azt az anyagfelhőt, ami már minden magasabb rendű elemet is tartalmaz.
Természetesen egy ilyen szupernóva-robbanás a ma észlelhető nehezebb elemmennyiségnek csak parányi részét termelheti meg. Igen sok szupernóva-robbanásnak kellett történnie ahhoz, hogy a kozmikus térség gáz- és porfelhői annyi nehezebb elemhez jussanak, amennyi a Napnak is jutott.
A Föld kozmikus múltja tehát semmiképpen nem igazolja korábbi elképzeléseinket a semmiből teremtett Földről vagy a békés fejlődésről. A Föld kozmikus előtörténete milliárd éveket ölel át, es benne irtózatos katasztrófáknak, csillagrobbanásoknak kellett lezajlania, amíg létrejött az az anyag, amiből a Föld és a rajta levő élet kialakult. Minden arra mutat, hogy a Föld kozmikus története a Világegyetem



egészének történetével szorosan fonódik egybe.
Sugárzások záporában élünk
Bizonyára velem együtt másnak is fejtörést okozott már a semmi fogalma.
Az üres dobozra, üvegre azt mondjuk: nincs benne semmi. Voltaképpen azt értjük ezen, hogy nincs benne valami, ott a semmi van. Pedig a dobozban, az üvegben is azért van valami: levegő. De mi van a lombikban, amiből a levegőt is kiszivattyúztuk? Nincs benne semmi vagyis helyesebben, ott van a semmi. Persze ez nagy tévedés. Még a legnagyobb légritkítás után is, amit elő tudunk a Földön állítani, milliárdszorta, trilliószorta több valami van, mint a csillagok terében.
Úgy képzeltem, hogy ha a Föld felszínén egyre magasabbra emelkedünk, egyre ritkább a levegő, míg végül eljutunk a bolygóközi térbe, ahol elszórtan egy-egy bolygó, meteorok és üstökösök keringenek. De köztük már a semmi van.
Valóban ezt a képet mutatja a szemmel látható világ. A valóság azonban sokkal több, mint amit szemünk felfoghat belőle.
Elég sokára fogadtam el, hogy a láthatatlan világ éppen olyan valóságos, éppen olyan anyagi, mint az, amit kézbe foghatunk vagy megláthatunk. Azt, amit mi űrnek, semminek nevezünk, az erőhatások és sugárzások járják át, és mi ezeknek a sűrű tengerében élünk. Nem tudunk sehol egy helyet kijelölni, ahol üresség lenne.
Vannak sugárzások, amelyek leárnyékolhatók, kirekeszthetők, de vannak olyanok is, amelyek mindenen áthatolnak. De ha minden sugárzást le tudnánk árnyékolni, akkor is megmarad a gravitációs erőtér.
Nyitott ablak mellett dolgozunk, vagy éppen pihenünk. Zavar a külvilág zaja. Becsukjuk az ablakot, letompul vagy teljesen megszűnik a hang. Szemünket bántja a beszűrődő fény. Behúzzuk a függönyt, behajtjuk a spalettát, a fényt is ki tudjuk küszöbölni.



De a bezárt, lefüggönyözött szobába is behatol a külvilág. Bekapcsoljuk a rádiót. Kikeresünk valamilyen, a hangulatunknak megfelelő muzsikát. Végigpásztázzuk a hosszú, közép, rövid és az ultrarövid skálát, minden milliméteren, minden hullámhosszon jön valami – az egész rádiófrekvenciás tartomány a bezárt ablakon át is beáramlik szobámba. Egyszerre lép be hozzám az egész Föld minden zenéje és minden nyelven hangzó öröme és gondja. Talán még jó is, hogy nincsen természetes érzékszervünk a rádióhullámok felfogására, különben az egész Föld bábeli zűrzavara megőrjítene bennünket. Lehet, hogy a törzsfejlődés folyamán kifejlődtek ilyen szervek, de ezek ma már elkorcsosultak. Rádióhullámok közvetítik a tv képeit is. A tv-adásokat szállító rádióhullámok is ott vannak a lezárt szobámban. Talán szerencse az is, hogy nem látjuk és halljuk egyszerre valamennyi tv műsorát.
A zenét, az élőbeszédet és a képet közvetítő rádióhullámok láthatatlanul is átjárják szobámat. Láthatatlanok, de anyagi valóságok ezek, hiszen a rádióhullámokat energiával termelik, és a rádióhullámok segítségével eszközöket lehet működtetni.
Rádióhullámokat azonban nemcsak a rádiótorony műszerei keltenek. Rádióhullámokat bocsátanak ki az égitestek, a csillagok, a Nap, a bolygók, de ugyanúgy rádióforrás minden tárgy, a szobánk fala, a bútorok, saját testünk, az asztal, amelyen dolgozunk, a pohárba tett jégkocka ugyanúgy, mint az égő cigaretta parazsa. Az égbolt minden irányából, környezetünkből kiáramló rádióhullámok sűrűn átszövik, áthatják a semminek tartott ürességet is. Van azonban olyan függöny, amely a világtérből felénk áramló rádióhullámok jó részét leárnyékolja. Ez 'a függöny a légkör, amely rendszerint csak a centimétertől 30 méterig terjedő rádiótartományt engedi át. A fizikában a rádióhullámokat az elektromágneses sugárzások egyik fajtájának nevezzük. Velük rokonok a láthatatlan infravörös (vörös alatti) hősugárzás, majd a látható fény vörös, narancs, sárga, zöld, kék, indigó és ibolya színekből álló tartománya, ami után ismét láthatatlan fények következnek: az ultraibolya (ibolyántúli) – a röntgen- és a gamma-sugárzás.



Egy nagy családba tartoznak ezek. Közös tulajdonságuk, hogy terjedési sebességük légüres térben és megközelítőleg a levegőben is, 300 000 km másodpercenként. Mindegyik elektromágneses sugárzásban a fotonok a sugárzási energia hordozói, és ezeknek a fotonoknak az energiája annál nagyobb, minél kisebb a hullámhosszuk, vagyis minél nagyobb a rezgésszámuk.
A légkör már az ultraibolyának is csak a látható fényhez csatlakozó keskeny tartományát engedi át, a röntgen- és a gamma-sugárzás elnyelődik a légkörben. Jó ez nekünk, vagy sem?
Jó, mert így a légkör megóvja az életet a gyilkos sugárzásoktól, és kellemetlen, mert elzárja előlünk azokat a nagyon fontos fizikai üzeneteket, amelyeket éppen ezek a sugárzások hoznak az égitesteken uralkodó viszonyokról.
De sokkal helyesebb, ha a jó és a rossz fogalmát nem alkalmazzuk a természetre. Minden ilyen értékítélet az ember szempontjait helyezi előtérbe. Az űrkutatás eszközeivel ma már a Földön kívüli térségből azokat a sugárzásokat is tanulmányozhatjuk, amelyeket a légkör fogva tart. Százmilliárd csillag van csak a mi Tejútrendszerünkben. Fényük eljut hozzánk akkor is, ha szemünkkel nem láthatjuk meg. Hatalmas sugártenger ez, mely a tér minden irányából körülvesz bennünket.
Az elektromágneses sugárzások azonban együttvéve is csak részét alkotják annak a sugártengernek, amiben élünk.
A Nap testét minden másodpercben kb. egymillió tonna atomi részecske hagyja el. Ezek egy része, az ún. napszél, a Földre zúdul. A Föld egészére jutó napanyag másodpercenként 0,5 kg, és ez azt jelenti, hogy a földfelület minden négyzetcentiméterére másodpercenként több millió napanyagrészecske érkezik. Jórészt pozitív töltésű protonok és negatív töltésű elektronok ezek.
Az égbolt minden irányából, és időnként a napkitörésekből roppant nagy energiájú, közel fénysebességgel haladó atomtöredékek is érkeznek hozzánk, az ún. kozmikus sugarak. A nagyenergiájú atomtöredékek nagy áthatoló képességűek, de a légkört alkotó atomokkal és molekulákkal ütköznek.



Az ütközés a légkör molekuláit, atommagjait széttördeli. Így keletkezik a másodlagos kozmikus sugárzás, amely záporként hullik a Földre. Olyan ez a jelenség, mint amit a kuglipályán látunk. A nagy erővel elgurított golyó jó találat esetén 8-9 bábut repít szét, de még a szétrepülő bábuk is veszélyesek. A másodlagos kozmikus sugárzás is oly nagy energiájú, hogy áthatol a legmagasabb házakon, átjárja testünket, s még néhány száz méter mélyen lehatol a talajba vagy a tenger vízébe.
Védekezni ellenük nem kell, és nem is igen lehetséges. A földi élet ezeknek a sugárzásoknak állandó záporában fejlődött, és nagyon valószínű, hogy e sugárzásoknak döntő szerepük volt a törzsfejlődésben. Észre sem vesszük, hogy percenként tucatnyi, kozmikus sugárban érkező részecske áthatol testünk atomjainak rései közt, és azt sem vesszük észre, ha egyet telibe talál közülük.
Sugárzástengert alkotnak körülöttünk a neutrinók is. Ahol elemátalakulások történnek, neutrinó mindig keletkezik, márpedig minden csillag elemátalakító kozmikus kohó. Ha valóban úgy alakul át a hidrogén héliummá, ahogyan gondoljuk, csupán a Nap neutrinótermelése oly nagy, hogy a Föld minden négyzetcentiméterén másodpercenként milliárdnyi neutrinó halad át, átszalad a Föld egészén, és folytatja útját a csillagok terében. A láthatatlan elektromágneses és részecskesugárzásokon kívül folyton záporoznak reánk azok az égitestparányok, amelyeket kozmikus pornak, bolygóközi pornak, illetve meteoroknak nevezünk. Mennyiségük oly nagy, hogy eléri a napi ötezer tonnát. Mindaz, ami a Földön történik, a fizikai, a geofizikai, a meteorológiai, az élettani folyamatok, ebben a hatalmas sugártengerben zajlanak le, és a dolgok nem függetlenek egymástól.
Mindezeken túl anyagi híd az is, ami a Földet a vonzás révén a Naphoz fűzi. A Föld, a Hold, a bolygók e leárnyékolhatatlan, kölcsönös kapcsolaton át befolyásolják egymás mozgását. A valóság tiszta és egyszerű. Bonyolult csak addig marad kapcsolatunk a világgal, amíg nem vagyunk képesek magunkévá tenni az anyag modern fogalmát. Addig nehéz, amíg a láthatatlan valóságot anyagtalan valaminek képzeljük, ahonnan már csak egy kis lépcső vezet



az anyagfölöttihez. Az anyag szűkre szabott fogalma mellett bőséges területet tulajdonítottam valamikor az anyag fölött is uralkodó anyagtalan világnak. De ahogyan szaporodtak számomra a valóság szédítő csodái, úgy zsugorodott bennem semmivé az „anyagtalan" fogalma. Elmondom hát, milyen csodákat láttam meg azután, hogy tudomásul vettem: a láthatatlan sugárzások sűrű szövedékén át széttéphetetlen egység az egész Világegyetem, és én ennek a nagy egésznek szerves része vagyok.
Mit üzennek a csillagok?
Hát mégiscsak üzennek a csillagok? Igen, üzennek, sokkal csodálatosabb dolgokat, mint gondolhattuk volna. Hiszen a csillagok nem élnek ember módján, és nem is tudja senki, élnek-e a csillagok bolygóin lények, akik figyelik sorsunkat. Mit üzennek? Azt, hogy ki vagyok? Milyen sors vár reám és az emberiségre? Igen, ezekről is üzennek, talán nem a megszokott nyelven és formában, de üzennek.
A csillagok messze vannak. A kilométerek billiói, trilliói választanak el bennünket tőlük, és ezt a nagy teret ma még nem tudjuk áthidalni. A másik kontinensen élő szeretteink levélben, telefonon vagy élő személyen át megüzenhetnek mindent – ez valóságos üzenet; de hogyan üzennek a csillagok? A kapocs, ami bennünket, földi embereket a csillagokhoz köt, valóságosabb, mint ami az embereket összeköti. Ez már képtelen állításnak tűnhet, amilyet csak a csillagászat megszállottjai mondhatnak. Egymás megismeréséhez a legtökéletesebb eszköznek a nyelvet tekintjük. Szóval valóban sok mindent ki lehet fejezni, de mégsem mindent. Van, amikor a hallgatás többet mond minden szónál. Egy gazdag nyelvben, amilyen a miénk is, egy-egy fogalom sokféle szóval kifejezhető, és jól kell tudni bánni a nyelvvel, hogy a megfelelő



árnyalatot kifejezzük. A nyelvnek az írók a művészei. Mégis, az előadóművész nem elégszik meg a szavakkal. A hangsúly, a közbeiktatott kis szünet, a kézmozdulat, az arcjáték is szükséges, hogy gazdagítsa azt, amit szavakban fejezünk ki.
És valóban, a kimondott szó mindig hű tükre annak, amit el akarunk mondani?
A szavakkal vissza is lehet élni. A hatósági nyelv, a diplomáciai jegyzőkönyv sem mindenki számára érthető.
És a leggazdagabb nyelv, még rímekbe szedve sem fejezi ki tökéletesen a lélek finom rezdüléseit. Azért van muzsikánk, képzőművészetünk, hogy hangokban, színekben és formákban mást és másképpen is el tudjunk mondani, mint amennyit a szavak ki tudnak fejezni. Az üzenet, amit másra bízok, hiányos lesz ugyan, de mégis üzenet magamról, gondolataimról, egy rész önmagamból. Hogyan kell érteni azt, hogy mindezeknél valóságosabb az, ahogyan a csillagok üzennek? Mit jelent a nappali fény, amelyben a tájat, a tárgyakat látjuk? A tárgyakról fény verődik a szemünkbe, a fényben olyan fotonok vannak, amelyek ezelőtt 500 másodperccel még a Nap testét alkották. A nappali fényben anyagi valóságában a Nap jön el hozzánk. Ugyanígy minden sugárzás, ami az égitestekről érkezik, átalakult csillaganyag, mely a távolságtól függően 500 mp-ig, 4,25 évig, 100 évig, 1000 évig, millió vagy milliárd évig volt úton, amíg hozzánk megérkezett.
Amikor tehát a csillagász az égitestek világát kutatja, a csillagok anyagát fogja vallatóra, hogy meséljék el azokat a viszonyokat, amelyek ott uralkodnak. Ez az alapja annak az optimizmusnak, mely szerint megismerhetjük a valóságot.
A biztató az, hogy a láthatatlan sugárzások félreismerhetetlenül magukon viselik mindazoknak a fizikai viszonyoknak a bélyegét, amely körülmények között a sugárzások keletkeztek. Minden sugárzásfajta, minden hullámhossz jellegzetesen másfajta üzenet hordozója.
Nem követjük végig ezt az izgalmas nyomozást, a sugárzásokba írt titkosírás megfejtésének részleteit, csak annyit mondunk el, amennyi a mai modern világszemlélethez szükséges.



Évezredeken át a fény volt az egyetlen üzenetközvetítő az ember és a Világegyetem között. Sokáig nem tudtuk még kiaknázni a fényben rejlő üzeneteket sem, hiszen azt sem tudtuk, hogy a fény valóságos csillaganyag.
Kezdettől fogva a fény csak irányt mutatott, és az irány változása mozgásra utalt. Egészen a múlt század közepéig ebből merítette a csillagászat minden ismeretét. Irányok és mozgások megfigyeléséből megalkottuk a naptárt, meghatároztuk a pontos időt, kiszámítottuk az égitestek mozgását, előre és visszamenőleg megállapíthattuk a fogyatkozások időpontját, megmértük az égi távolságokat, meghatároztuk az égitestek nagyságát, tömegét, sűrűségét, felismertük a Föld mozgásában mutatkozó szakaszos és egyirányú változásokat.
Igazi kincsesbánya azután lett a fény, amikor meg tudtuk mérni a fény erősségét, annak változásait, megszületett a fotometria és a színképelemzés. Emlékszem, amikor még nem tudtam, mit kell érteni rajta, megborzadtam, valahányszor a színképelemzés, a spektroszkópia szót hallottam. Ha akkoriban egy nagyképű, fiatal előadónak olyan kérdést tettek fel, amire sem ő, sem más nem tudhatott volna választ adni, elhangzott a titokzatos felelet: mindezt a színképelemzés – vagy hogy még rejtélyesebb legyen –, a spektroszkópia segítségével oldotta meg a tudomány. A spektroszkópia azonban annyi alapismeretet követel, hogy annak taglalására most nincsen lehetőség. Ezért aztán megfogadtam, ha csak lehet, ki sem ejtem ezeket a szavakat. Most ugyan leírtam, de sietek eloszlatni minden félelmet, elmondom egyszerű szavakkal, miről van szó.
A színképelemzés – képletesen szólva – az egyik olyan módszer, amelynek segítségével a tudomány a csillagok testéből kiszakadt sugárzást vallatja keletkezésének körülményeiről. Hogyan árulja el p1. a fény azt, hogy milyen a hőmérséklet azon az égitesten, ahonnan az anyag származik? Izzítsunk fekete szenet vagy kokszot. Amikor már izzani kezd a szén, színe vörös. De ha ezt a vörös fényt átengedjük egy prizmán, gyönyörű színskálát kapunk, olyat, amilyen a szivárvány, ami az esőcseppeken megtörő napfényből ered.



Vörösnek látjuk ugyan az alig izzó szenet, de mégis benne van a szivárvány minden színe. Van egy műszer, amivel meg lehet mérni az egyes színek erősségét, intenzitását. Azt találjuk, hogy a színek között a vörös a legerősebb, innen van a vörös színű fény is. Fujtassunk egy kis levegőt a tűz alá. A szén jobban ég, a mélyvörös szín élénk vörösbe megy át. Magasabb a hőmérséklet, ugyanannak a szénnek lángja, fénye is más színű lesz. Tovább fujtatva a tüzet, az égő vörös szín sárgára vált, majd a legteljesebb izzásnál a szén kékesfehér fényt sugároz.
Ez az egyszerű kísérlet azt mutatja, hogy ugyanannak az anyagnak izzástól eredő fénye a hőmérséklet szerint változik. Minél magasabb a hőmérséklet, a szín annál inkább eltolódik a vöröstől a kék felé. Ilyen egyszerű lenne? Igen, legalább arra máris felhasználhatjuk ismeretünket, hogy a csillagos ég alatt rámutassunk, melyik csillagnak magasabb a hőmérséklete. Ugyanis a csillagok anyagi felépítésében lehetnek kis eltérések, de minden csillag, vagy legalább túlnyomó részük, főként hidrogénből áll.
Nem az anyagi különbözőség okozza tehát a csillagok eltérő színét, hanem a hőmérsékletük.
Elfogadhatjuk a tudomány megállapítását, mely szerint a mélyvörösen izzó csillagok felszíni hőmérséklete 2700-3000 Kelvinfok, a sárga, sárgászöld csillagok, pl. a mi Napunk felszíni hőmérséklete kb. 6000 fok, a kékesfehéren ragyogó csillagoké pedig 25-30 000 fok. Hogyan lehetne megállapítani azt, hogy milyen elemekből tevődik össze a Nap? Van-e ott szén, oxigén, vas és más elemek, amelyek a Földön előfordulnak?
A Napból érkező sugárzásokban nem jönnek el az elemek atomjai, csak azok töredékei, a protonok és az elektronok. Honnan lehetne megtudni, hogy a vizsgált proton vagy elektron a Napon oxigén, vas vagy éppen arany alkotórésze volt-e? Ezek az atomi részek nem hordoznak ilyen bélyeget. Az atomok eme részei más-más elemek alkotórészei lehetnek. Egy-egy elektron, amely korábban egy hidrogénhez tartozott, leszakadhat, és egy vasatom elveszett elektronja



helyébe léphet. Nem lenne tehát mód a Nap és a csillagok anyagi összetételének meghatározására? De van, anélkül hogy a titokzatos szakkifejezésekre hivatkoznánk.
A kémiai elemek csak protonjaik, neutronjaik és elektronjaik számát tekintve különböznek egymástól. De az az együttes, ami p1. egy vasatomot képez, jellegzetes tulajdonságokat hordoz. Otthon is elvégezhető kísérletből indulunk ki. Spiritusz lángja fölé kis drótszitára konyhasót szórunk, a színtelen láng sárgára változik a sóban levő nátrium miatt. Ugyanígy a stroncium égő állapotban vörös, a bárium zöld színű fényt bocsát ki. Szigorú fizikai törvény, hogy a különböző gázok csak meghatározott színű fényeket sugároznak, és csak ilyen fényeket képesek elnyelni. Az izzó szilárd és cseppfolyós testek, valamint a nyomás alatt levő gázok izzó állapotban a szivárvány összes színeit kisugározzák. Ilyen fényt ad a villanykörte izzó szála is. Ha az izzószál teljes színskálájú fényét nátriumgőzön át nézzük, a teljes színskálából hiányozni fog a nátriumra jellemző sárga fény. A különböző elemek jelenlétét tehát nemcsak az általuk kibocsátott, hanem az általuk elnyelt fény is elárulja.
A Nap felbontott fényében több tízezer sötét hely mutatkozik. Azoknak az elemeknek áruló jelei ezek, amelyek a Nap testénél alacsonyabb hőmérsékletű légkört alkotják. Nem részletezzük, csak megemlítjük, hogy a fény vizsgálatából a hőmérsékleten és anyagi minőségen kívül kiolvashatók más fizikai viszonyok is. Ráírja a fényre a maga jellegzetes bélyegét a Nap felszínén uralkodó elektromos és mágneses térerő, a gravitáció, és az is, hogy a vizsgált csillag milyen sebességgel közeledik hozzánk vagy távolodik tőlünk. Azt is elárulja a fény, hogy a csillag milyen sebesen forog tengelye körül.
Így lett a fény szinte kimeríthetetlen kincsesbánya a csillagászat számára.
Sok mindenről mesél még nekünk a fény. Olyan viszonyokról is, amilyenek a Földön nem fordulnak elő, amilyeneket csak mesterséges úton, laboratóriumban tudunk megteremteni.



Csupán az a gazdagság, ami a fény üzeneteiben érkezik hozzánk, elegendő volt ahhoz, hogy másnak lássuk az égi világot, mint ahogyan az hitünkben és elképzeléseinkben élt. A hangtanból ismeretes, hogy a zongora két egymást követő C hangja között egy oktáv különbség van. Ez azt jelenti, hogy a magasabb C rezgésszáma kétszerese az alacsonyabb rezgésszámának.
Ezt a gondolatot a fényre és az elektromágneses sugárzásokra alkalmazva arra a meglepő eredményre jutunk, hogy az elektromágneses sugárzások teljes skálája mintegy 60 oktávot ölel fel, és ebből a látható fény 7 színe mindössze egyetlen oktávot képvisel. Ugyanis a kék fény rezgésszáma éppen kétszerese a vörösének, és ez a hullámhosszakban is kifejeződik: a vörös fény hullámhossza 8000 angström, a kéké 4000 angström. Egy angström a milliméter tízmilliomod része. A kék fény felső oktávja már a láthatatlan ultraibolya tartományba, a vörös alsó oktávja az ugyancsak láthatatlan infravörösbe esik.
Elgondolkodtató, hogy mindaz, amit a csillagászat megismert a Világegyetemből – egészen e század közepéig, kizárólag a fénysugárnak köszönhető. Azt már sejtettük, hogy az elektromágneses hullámok mindegyike, minden hullámhossz jellegzetesen más fizikai körülmények között keletkezik, tehát más-más fizikai üzenet közvetítője. A földi levegőóceán fenekén az eget vizsgáló csillagász ezt tudomásul vette, de még többre áhítozott: milyen nagyszerű lenne, ha egyszer ezeket a sugárzásokat is vallatóra lehetne fogni. A legenda szerint a Hattyú csillagkép Orfeusz, mellette Lantja, amelynek kíséretével az alvilágba költözött Euridikének énekelt. Tiszta szívű emberek ma is hallják a szférák tiszta zenéjét, ami a Hattyú felől hallatszik. Sokan keresték a szférák zenéjét. A csillagász ezt a zenét hallja abból a sugárözönből, amely a csillagokról mesél. Képzeljük el a csillagász vágyát: meghallani egyszer a 60 oktávon át áramló muzsikát.
Mit hallottunk meg eddig ebből a csodálatos zenéből? Abból a zenéből, amit a természet a 60 oktávra terjedő sok ezer hangszerre komponált?



Csak annyit, amennyit egyetlen oktáv hangterjedelemben meghallhatunk belőle.
Úgy érezte magát a csillagász – amíg csak a fényre volt utalva –, mint az a karmester, aki felkészül, hogy egy 60 tagú zenekart vezényelve szólaltassa meg Beethoven szimfóniáját, s csupán egyetlen hegedűsből áll a zenekar.
A XX. század közepéig kellett várni, amíg a csillagász álma teljesült. A negyvenes évek végén üzembe helyezték a rádiótávcsöveket. 1957. október 4-ével az ember eszközt küldött a Földön kívüli térségbe. Ott kint a légréteg fölött egyszerre kitárult az elektromágneses sugárzás 60 oktávra terjedő teljes skálája. Egymás után készültek a műszerek az ultraibolya, a röntgen- és a gamma-sugarak felfogására, ma már a távcsöves csillagászaton kívül naponta emlegetjük a rádiócsillagászatot, az ultraibolya, a röntgen-, a gamma-sugárzás csillagászatát mint ez ősi tudomány modern hajtásait. Ma már ott tartunk, hogy alig telik el egyetlen nap vagy hét újabb felfedezés nélkül. A kimeríthetetlen gazdagságú anyag újabb és újabb arculatát mutatja meg nekünk, sokszor olyan csodákat, amelyek láttán csak némán állunk, mint gyermek az első karácsonyfa csillogó díszei, csillagszórói előtt.
De ezzel sem értünk a végére. A csillagok nemcsak a látható és láthatatlan fényeken keresztül üzennek önmagukról. A legnagyobb örömünk az, hogy a megkérdezett természet készségesen válaszol minden helyesen feltett kérdésünkre.
Az üzeneteket megérteni csak azóta vagyunk képesek, amióta lemondtunk arról, hogy az égbolt tükör, amelyben önmagunk vágyait és álmait láthatjuk. Meg kellett tanulnunk a természet nyelvét. Ez a nyelv azonban sokkal nagyobb csodáról beszél, mint amennyit földi világunk tár elénk. Elég könnyen eligazodhattunk, amíg a Világegyetem a sugárzásai révén olyan jelenségekről adott hírt, amelyek környezetünkben is ismerősek, vagy a laboratóriumban előállíthatók. A fejtörést az okozta, ha a Kozmosz nyelve olyan üzeneteket továbbított, amelyekben az anyagnak Földön ismeretlen tulajdonságai nyilvánultak meg. Most, amikor a légkör fölé küldött műszerek fel tudják fogni az



elektromágneses sugárzások teljes skáláját, mutatkozik meg, hogy mennyivel gazdagabb a Kozmosz, mint földi világunk.
A fénysugár csak olyan fizikai jelenségekről ad hírt, amelyek fénykibocsátással járnak. Itt a Földön jó ideig csak azt a fényt ismertük, amit az izzó vagy az égő testek bocsátanak ki, vagy azt, amit a testek visszavernek. A fénynek azonban más forrásai is vannak. Vannak hideg fények is. A magas légkörben gyúl ki a sarki fény, hideg fényt sugároznak az üstökösök csóvái vagy a csillagközi tér gázfelhői. Fény keletkezhet akkor is, ha egy gyors elektron a mágneses erővonalra spirálisan csavarodik.
Ugyanígy különböző fizikai folyamatok a forrásai a rádió-, az ultraibolya, a röntgen- és a gamma-sugárzásoknak is.
Ha egy csillag Fénye időszakosan változik, az ok lehet az, hogy a magányos csillag lüktet, felfúvódik és összehúzódik, de lehet az is, hogy két szoros, egynek látszó csillagpár kering egymás körül, és az okozza a fényváltozást. A vallatóra fogott fény nemcsak a szakaszos változást árulja cl, hanem azt is, hogy mi okozza ezt. Néhány éve azonban a rádióhullámok, majd később a fény lüktetésében is olyan szapora változásokat észleltek, amelyek másodperc vagy annak törtrésze alatt rendkívül pontosan ismétlődtek. Forrásaik, a pulzároknak nevezett égitestek elég nagy fejtörést okoznak még ma is. Ilyen szapora lüktetést normális méretű csillag nem végezhet. Tengelyük körül sem foroghatnak ilyen sebesen, hiszen ha így forognának, anyaguk szétszóródna a térben.
Nem volt más megoldás, mint annak feltételezése, hogy ezek az égitestek nagy tömegük ellenére is igen parányiak, átmérőjük nemigen lehet 10 km-nél nagyobb, de anyaguk elképzelhetetlenül sűrű. Ilyen anyagot a Földön nem ismerünk, mesterségesen sem lehet előállítani. Az anyagnak olyan állapota ez, amiről maga a pulzár ad számunkra hírt azáltal, hogy a sugárzások formájában kibocsátott anyaga elérkezik hozzánk. Elméletileg már korábban feltételezték, hogy a hidrogén alapállapotban is két energianívóban lehet, és e két állapot energiakülönbségének a rádiótartományban 21 cm-es hullám felel meg. Ennek igazolására a földi viszonyok nem adnak lehetőséget. A



Kozmoszban azonban mindenütt jelen van ez a sugárzás, ahol a csillagközi térben hidrogénfelhők vannak.
A fény vallatása során nemcsak azt ismerhetjük meg, hogy milyen elemektől származik. A fény az élet áruló jele is lehet.
A földi élet alapja a növényi élet. A növény a napfény energiáját hasznosítja. Ha tehát összehasonlítjuk a közvetlenül a Naptól származó fényt a növényről visszavert fénnyel, ez utóbbiból hiányoznak azok a hullámhosszak, amelyeket a növény életműködéséhez felhasznál.
A természet, az utcán járó emberek ruhái, a házak a legkülönbözőbb színekben pompáznak. Voltaképpen minden a ráeső napfényt veri vissza, ami fehér, illetve színtelen, annak ellenére, hogy benne van a szivárvány minden színe. A tárgyak színét az adja, hogy a rájuk cső összetett fényből mit nyelnek el, és mit vernek vissza. A bolygók a Nap fényét verik vissza. Más színű a Vénusz, a Mars, a Jupiter, az Uránusz. E színek elemzéséből tudjuk, hogy a Vénusznak vastag felhőtakarója van, a Mars vörös színét minden bizonnyal a vastartalmú homoksivatagok adják, a Jupiter felhőinek színgazdagságát az ammónia, a metán és más vegyületek okozzák. Az Uránusz zöldes színe amiatt van, hogy légkörében túlsúlyban van a metán az ammóniához képest.
Az igazi nagy csodákat a rövidhullámú elektromágneses sugárzások ígérik. Ezek a sugárzások az atomok között lezajló nagyenergiájú folyamatokról tudósítanak bennünket, olyanokról is, amelyek sokszor elemátalakulásokkal kapcsolatosak. Ezek az újonnan felfogható fizikai üzenetek nemcsak a Világegyetem nagyobb gazdagságát tárják fel előttünk, hanem az atomok belsejében uralkodó viszonyok és kölcsönhatások jobb megismerését is ígérik. Mindaz azonban, amiről a elektromágneses sugárzások hozhatnak hírt, csak része az anyag gazdagságának. A csillagok testének atomi részecskeanyaga is eljön hozzánk a részecske (korpuszkuláris) -sugárzások formájában. Ilyen részecskesugárforrás a Nap és az egész Világegyetem.
Azt tudjuk, hogy a Nap felszínéről állandóan áramlik kifelé a sugárzásokon kívül az atomos anyag is, a napkitörésekből kozmikus sugárzás származik. Nem egészen tisztázott még a Világegyetem



minden irányából érkező nagyenergiájú kozmikus sugárzás eredete. Szupernóvák robbanása dobja-e ki a közel fénysebességgel száguldó részecskéket, vagy a kozmikus térség mágneses terében gyorsulnak-e fel, ma még eldöntésre vár. Lehet, hogy az ősrobbanásból megmaradt csillag előtti anyagállapot lebomlásából származik? Ha megfejtjük, mélyebben látunk bele a Kozmosz életébe.
Fontos üzenetek hordozói a Földre hulló meteorok is, valamint azok is, amelyek a légkörben hamuvá égnek.
A laboratóriumi vizsgálat alá vonható kő- és vasmeteoritek nemcsak arról vallanak, hogy milyen elemekből állnak. Elmondják azt is, hogy korábban egy üstökös vagy kisbolygó részei voltak-e. Volt-e valaha a Mars és a Jupiter között egy Phaeton névre keresztelt bolygó? Vagy ezek a törmelékek abban a zavart térségben nem tudtak egységes bolygóvá összeállni? Vitatkoznak ezen ma is a tudósok. Nagyon valószínű, hogy történetük szerkezetükbe bele van írva, és egyszer azt ki is tudjuk olvasni belőlük. Ha közös anyagból keletkeztek a bolygók, ugyanabból az anyagból álltak össze a kisbolygók is. De ugyanaz az anyag más szerkezetet mutat aszerint, hogy kezdettől fogva egy kis tömegű test része volt-e vagy egy nagyobb tömegű bolygó belsejében uralkodó nyomáson formálódott. Bizonyos, hogy a maguk nyelvén a meteorok is mesélnek önmagukról, csak még nyelvüket kell megtanulnunk.
E kiragadott példák csak arra jók, hogy megerősödjék bennünk a bizalom a világ megismerhetősége iránt, és ösztönzést kapjunk arra, hogy megismerjük a természet nyelvét, mely már üzenetein keresztül annyi sok csodálatosat árult el önmagáról. Tudjuk, sejtjük, hogy voltaképpen csak most kezdjük érteni ezt a nyelvet. Ma még ott tartunk, hogy sokszor olyan kérdéseket teszünk fel, amelyekben feltevéseink igazolását reméljük. Azt is meg kell még tanulnunk, hogy a természethez intézett kérdéseinket helyesen fogalmazzuk meg.
Az élet kozmikus jelenség
Mit mondhat egy csillagász az élet problémájáról?



Mit mondhatok én, aki nem vagyok biológus, szakmai szinten sincs annyi ismeretem, amennyit egy biológus egyetemi hallgató korában szerezhet. Ember vagyok, aki helyét keresi a világban, és megrázó élmények részese lesz, amikor a természet valóságos tényeivel találkozik. Olyan élményeké, mint annak felismerése, hogy az élet eredetének kutatása túlvezet a Föld határain, és sok vonatkozásban találkozik a csillagászattal.
E könyv kötetlen műfaja különben is lehetőséget ad, hogy sok mindenről beszéljek, ami nem kimondottan csillagászat, de végső soron mégis összefügg vele. Különösen elmondható ma ez a biológiáról, amelynek új hajtásai: az exobiológia, kozmikus biológia, asztrobiológia, nevükben is kifejezik ezt a kapcsolatot.
Élet a Földön
Voltaképpen csakis földi életről beszélhetünk. Jó már most leszögezni, hogy mind a mai napig nem ismerünk másfajta életet, mint a földit, sem a meteoritekben, sem a holdkőzetekben, vagy a Hold felszínén nem találtuk az életnek semmi nyomát, űrszondáink máig semmi hírt nem hoztak más bolygók életéről. Nincs egyetlen, tudományosan elfogadható nyoma annak, hogy bármikor a Föld történetében más égitestekről származó lények jártak volna a Földön.
Abból induljunk tehát el, hogy jelenleg csak földi életjelenségeket ismerünk.
Ellentmondásnak tűnik talán, hogy mégis hiszünk a Földön kívüli életben vagy annak lehetőségében. Hogy ez a hit mennyire megalapozott, annak eldöntését az olvasóra bízom, abban a reményben, hogy osztja reménységeinket és egyben gondjainkat is.



A klorofill csodája
A Földön élő minden növény- és mindenevő állat es az ember minden táplálékát végső soron a növények állítják elő. A napfényenergiát hasznosító klorofill, a fotoszintézis útján lebontja a széndioxidot szénné és oxigénné, a vizet hidrogénné és oxigénné, s így a levegőben és a talajban található elemekből felépíti a fehérjéket, zsírokat, szénhidrátokat, cukrokat és savakat, minden élő táplálékát. A klorofill legszemléletesebben olyan elektronikus gépezethez hasonlítható, amilyet még az emberi technika nem tudott létrehozni. A Nap összetett fényében benne vannak a vöröstől a kékig terjedő színek, amelyeket a szivárványból ismerünk. E gazdag színskálából a klorofill a vörös fénytartománynak is csak néhány hullámhosszát hasznosítja. A fizikában korábban a legkisebb energiaegység az erg volt. Ez százmilliomod része annak az energiának, ami ahhoz szükséges, hogy egy egy kilogrammos tömeget a nehézségi erő ellenében egy méter magasra emeljünk. Az erg az az energia, ami ahhoz szükséges, hogy az ezredgramm súlyú szúnyog a falon egy centiméterrel magasabbra másszon. Az elektronvolt, ennek az energiának kb. billiomod része, elképzelhetetlenül parányi energia. A klorofill gépezetének működéséhez elegendő néhány elektronvoltnyi energia, és ez a parányi gépezet látja cl a Föld egész élővilágát táplálékkal.
Az élőlényeknek szinte megszámlálhatatlan egyede és fajtája népesíti be a Földet, a tengerek, tavak, folyók vizét, a talajt, a felszínt, fel a magas hegyek csúcsáig, és a levegőt. Ez a sokféle élet alapjaiban közös. A földi élet fehérje alapú élet. A fehérje a szén köré csoportosuló óriás molekula, fő alkotóelemei a szén, a hidrogén, az oxigén, a nitrogén és a kén, néhány más elemmel együtt.
Vannak, akik az életnek ezt a formáját a Föld fizikai adottságainak megfelelőjeként értelmezik, de vannak, akik úgy vélik, hogy csak ilyenfajta élet lehetséges bárhol a Világegyetemben. Vannak, akik úgy gondolják, hogy a földi élet csak egyik megnyilvánulási formája az



életnek, mert ezernyi másfajta élet is elképzelhető. Ebben a kérdésben sok lehetőséget kínál maga a Föld, a Föld jelene ugyanúgy, mint a Föld múltja. A földi élet ma a Föld jelenlegi fizikai állapotához alkalmazkodó élet. A légkör 21%-ban oxigénből áll, a hőmérséklet olyan, hogy a víz mint minden élő szervezet fontos alkotóeleme – folyékony állapotban is előfordul. Minden életfolyamat energiafelhasználáshoz kötött jelenség. E tekintetben elég gazdag lehetőséget mutat a földi élet is. Az élőlények egyik fajtája az ún. autotróf anyagcseréjű lények csoportja. Jellemzőjük, hogy életműködésükhöz nincs szükség energiákban gazdag szerves anyagokra, a napfény energiáját hasznosít ják. Ilyen lények a növények.
Az élet más földi formái
Az állat képtelen arra, hogy a Nap sugárzó energiájából tartsa fenn önmagát. A növényevő állatok arra kényszerülnek, hogy felfalják a növényeket, a bennük elrejtett napenergiát, ami fehérjékben, zsírokban, cukrokban, szénhidrátokban és savakban felhalmozódik, e molekulák lebontása révén visszanyerik, és ez a lebontásból származó energia táplálja őket.
A növényi életformát autotrófnak, a növényi táplálékokat hasznosító életformát heterotrófnak nevezi a tudomány. A heterotróf élőforma lényegében parazita életmód, mert egy másik élőlény által előállított táplálékot hasznosít életben maradásához.
A mindenevő és a ragadozó állatok ugyancsak heterotróf anyagcseréjű élőlények, hiszen ők is más élőlények által felépített, energiákban gazdag tápanyagok lebontásából nyert energiából élnek. Ismeretesek a Földön olyan primitív élő organizmusok is, amelyek az életműködésükhöz szükséges energiát kémiai folyamatokból nyerik, ilyenek pl. a vasbaktériumok.
Egy másik csoportosítás szerint a földi élőlények nagy részének életműködéséhez elengedhetetlenül szükséges az oxigén, ezek az



oxigént kedvelő – aerob lények. A másik csoportjukat anaerob lényeknek nevezzük, ezek megélnek oxigénmentes közegben is.
A fizika és a kémia igen sok energiatermelő folyamatot ismer. Elvileg nem zárhatók ki tehát más életformák sem az elmondottakon kívül, és lehetséges, hogy a Föld ilyenekre is szolgáltat példákat.
Életünk forrása a Nap
Bár a Napból kisugárzott energiának csupán 2,2 milliárdod része érkezik a Földre, és a Föld a ráeső energia legnagyobb részét visszasugározza az űrbe, a Földön maradó kicsiny töredékrész is elegendő volt ahhoz, hogy a földi élet létrejöttét lehetővé tegye és hatalmas energiakészleteket halmozzon fel. Köszönhető ez a Napból kiinduló sugárzás elképesztő nagyságának.
A kapott energia a Földön a legegyszerűbb mechanikai mozgástól kezdve az élő anyag energiájáig igen változatos formákban jelenik meg.
A Nap energiája mozgatja a légtömegeket, párologtatja a vizet, és biztosítja a víz körforgását. A növények klorofillja a fotoszintézissel energiában gazdag szerves anyagokban halmozza fel a napenergiát. A növények által termelt táplálék élteti a Föld élővilágát. A táplálkozásban tehát végeredményben az az energia melegíti testünket, amit a növény a napsugárzásból elraktározott.
Elraktározott napenergia a szén, az olaj és a földgáz is, ipari életünk legfontosabb energiahordozói.
A növények hasznosítják ugyan a Nap energiáját, ez azonban elenyészően kis része a Földre jutó mennyiségnek. A növények által tárolt napenergiának szintén csak töredéke az, amit az emberiség táplálékként felhasznál. Az évente a Földre jutó napenergiának a Föld közel négymilliárd lakosa csupán százezred részét fogyasztja el táplálék formájában. Nagyságrendben ugyanennyi az erőműveink által termelt energia évi mennyisége. Nagyon elgondolkodtató, mennyi lehetőséget kínál még számunkra a napenergia jobb hasznosítása. Nő az emberiség létszáma, és ez nemcsak több táplálék-, hanem több



energiafogyasztással is jár, ami még bőven kitelnék a Nap fel nem használt energiájából.
A naptevékenység földi hatásai
A Nap sugárzó energiája élteti a Földet. Önmagában ez a tény is elegendő annak tudatosításához, hogy a földi élet függő viszonyban van a Kozmosszal. A magára hagyott Földön ki sem alakulhatott volna az élet. Ha kialudnék a Nap, jéggé dermedne a Föld, megszűnne rajta az élet. A Nap szerepének megsejtését tükrözi a régiek napimádata is. A Nap betöltené úgy is szerepét, ha mint izzó tűzhely egyenletesen árasztaná fényét és melegét. A Napot stabil csillagnak nevezzük, termelt energiáját kisugározza a térbe, nem forrósodik fel és nem hűl ki egyhamar. Ennek ellenére mégsem mondhatjuk a Napot egészen nyugodt csillagnak. Felszínén időszakosan feltűnő jelenségeket észlelünk, aminek átlagos gyakorisága r 1,2 év.
Néha teljesen makulátlan a Nap, máskor sötétnek tűnő foltok lepik el testét. Speciális műszerekkel, vagy napfogyatkozások idején, a Nap peremén hatalmas méretű lángnyelvekhez hasonlító izzó gáztömegek, protuberanciák figyelhetők meg. A napfoltok környéke hirtelen kivilágosodik. E rendszerint néhány percig tartó kitörések (erupciók vagy flerek) méltán nevezhetők a Nap villámainak. Valamennyi napfelszíni jelenség között ez jelent legnagyobb hatást a Földre. Megfigyelték, hogy a Föld Északi- és Déli-sarka körül jelentkező sarki fény gyakorisága pontosan követi a Nap változó jelenségei összeségének, a naptevékenységnek szakaszosságát.
A Napból nemcsak elektromágneses sugárzás, tehát nemcsak látható fény, rádió-, ultraibolya, röntgen- és gamma-sugárzás érkezik a Földre, hanem a napszélben és a Nap eredetű kozmikus sugárzásban töltött elemi részek is.
A naptevékenységnek tudhatók be az ún. mágneses viharok, a Föld állandó mágneses terében mutatkozó erőteljes zavarok. Naphatás a



rádiók hosszan tartó elhalkulása is a rövidhullámhosszak tartományában.
Határozott összefüggést találtak az időjárás rendellenességei és a naptevékenység között is. Ez a hatás azonban nem egyformán nyilvánul meg az óceáni és a szárazföldi klímájú területeken. A naptevékenység és időjárás kapcsolatát szépen követi egyes helyeken a fák évgyűrűinek naptevékenységtől függő vastagsága. Itt minden bizonnyal nem valami közvetlen biológiai hatásról van szó, hanem a naptevékenység és a csapadékmennyiség összefüggése tükröződik.
Kapcsolat mutatkozik az időjárási frontok változásának gyakorisága és a naptevékenység között is.
Ilyenformán a naptevékenység közvetett úton, a meteorológiai jelenségeken keresztül hatással van szervezetünk működésére, ellenállóképességünkre és idegállapotunkra is. Egy-egy frontbetörés alkalmával hirtelen változik meg környezetünkben a hőmérséklet, a légnyomás, a páratartalom, a légköri elektromosság, es a hirtelen változásokra minden élő szervezet reagál. Meteoropatáknak nevezzük azokat, akik különösen érzékenyek ilyen külső változásokra. Többé-kevésbé mindnyájan meteoropaták vagyunk.
Semmiképpen nem babona az, hogy egyesek jó előre megérzik az időjárás-változást. Igen, mert a légkör fizikai állapotjelzői hamarabb változnak meg, mint az időjárás. Úgy sejtjük, hogy a naptevékenységgel összefüggenek bizonyos betegségek. A szív-, ideg- és érrendszeri betegségben szenvedők halálozási statisztikája ugyanis párhuzamot mutat a naptevékenység legerőteljesebb jelenségével, a napkitöréssel. Egyre komolyabban kutatják azokat az összefüggéseket is, amelyek időszakosan fellépő járványos betegségek és a naptevékenység között fennállnak. Elképzelhetőnek tartják, hogy a naptevékenység fokozza a betegségkeltő mikróbák életműködéseit, vagy esetleg szervezetünk ellenállóképességét csökkenti.
Minden új felismerés és sejtés hamarosan megszüli a túlzásokat is. Divatossá vált, hogy életvitelünk kilengéseinek következményeiért a Napot okoljuk: ha fáj a fejünk (a kései lefekvés, a sok kávé és cigaretta



után), ha feledékenyek vagyunk, ha mulasztást követünk el, a napfoltokra hárítjuk a felelősséget.
Ténynek egyelőre azt kell elfogadni és abból kell kiindulni, hogy az élő szervezet szoros kapcsolatban áll környezetével. A környezeti tényezők bármelyikének megváltozását valamilyen formában megérzi a szervezet. A Nap pedig a naptevékenységen keresztül bőven gondoskodik arról, hogy folyton változó környezetben éljünk.
A Földön kívüli élet
A megismerés során sok mindenről le kellett mondanunk, ami az embernek és a Földnek kiváltságos szerepet biztosít.
Megmaradt azonban egy valami, ami mai ismereteink szerint még kizárólagosan földi jelenség: az élet.
A Földön kívüli életnek eddig még semmi jelét nem találtuk meg, mégis óvakodnánk olyan kijelentéstől, hogy a nagy Világegyetemben csak itt a Földön van élet. Sokan vagyunk a Földön, nehezen is viseljük el egymást, de ha tiszta éjszakán a csillagokra tekintünk, és arra gondolunk, hogy csak a mi Tejútrendszerünkben százmilliárd csillag van, milliárdszámra lehetnek bolygórendszerek, nehezen élnénk bele magunkat abba a tudatba, hogy egyedül vagyunk.
Más ez a magányérzés, mint a bánya mélyén, a tenger alatt dolgozó, a Holdon tevékenykedő vagy az űrállomáson keringő űrhajósé, mert ők tudják, hogy embertársaik visszavárják őket, és mindent megtesznek szerencsés visszaérkezésükért.
Felfokozottan jelentkezik ez az érzés a csillagos ég alatt; nem a Földön vagyok egyedül, hanem az emberiség van egyedül az egész Világmindenségben. Talán kozmikus magánynak nevezhetném ezt az érzést, ami valóban sokszor meglepett már kint a kupolában, ahol egyedül észleltem az égitesteket.
Nem a vélt kiváltságok kudarca, és nem is a kozmikus magány érzése az, ami a ma emberét azzal a bizakodással tölti el, hogy nemcsak



itt a Földön virágzik az élet.
Élet a Naprendszerben
A Napról, a csillagokról és más égitestekről eléggé megbízható adatokat tudunk mondani. A naprendszerbeli életről csak elképzeléseink vannak, vagy inkább csak sejtéseink. Ennek a könyvnek az a célja, hogy megosszam másokkal gondjaimat, gondolataimat. Ezt teszem most is, amikor elmondom, milyen problémák foglalkoztatnak engem, és rajtam kívül azokat, akik megsejtették, hogy az ember sok földi problémájának megoldását hiába keressük itt a Földön, a szálak a Kozmoszba vezetnek. Azért is szólok itt részletesebben éppen az élet kérdéséről, mert talán ez a terület szolgálja legközvetlenebbül a szemléletünkben kialakuló kozmikus tudatot. Hosszú lenne elsorolni az utakat, amelyeken a Földön kívüli élet után kutattunk. Korábban úgy vélték, hogy élet csak olyan bolygón lehetséges, ahol a földihez hasonló viszonyok uralkodnak, a hőmérséklet elviselhető, van víz és oxigén. Elsősorban a Vénuszra és a Marsra gondolhattunk.
Sokszor leírták, hogy a Vénusz élővilága olyan lehet, amilyen a Földé volt sok millió évvel ezelőtt, a Marsé pedig olyan, amilyenné a Föld lesz Madách elképzelése szerint. A külső bolygók a Jupitertől kezdve számításba sem jöhettek, minthogy ott a feltételezés szerint a hőmérséklet jóval a mínusz száz fok alatt van.
A legnagyobb meglepetést eddig a Vénusz hozta. A felszínére szállt Venera űrszondák mérései szerint a hőmérséklet közel 500 Celsius-fok, a légnyomás közel száz atmoszféra, s a légkör mintegy 9S%-ban széndioxidból áll.
A Marson talált viszonyok, a nagyon kevés oxigén és víz, a földinél jóval alacsonyabb közepes hőmérséklet még mindig nem kizáró ok az élet valamilyen formájára. De addig, amíg az automaták vagy az ember el nem dönti a kérdést, semmi bizonyosat nem mondhatunk.



Közben azonban alaposan megváltozott a véleményünk az életlehetőségek tekintetében.
A Földön vannak olyan zord vidékek, ahol mindennapos a hajnali fagy, és mégis a növények és állatok százai élnek ott. Alacsonyabb rendű élőlények bámulatos alkalmazkodóképességét mutatják a kísérletek mínusz 00 fok körüli hőmérsékleten és száz fok feletti melegben. A kísérletek azt mutatják, hogy az életnek egész sereg képviselője van itt a Földön, amelyek megélnének a Mars, a Vénusz és talán a Jupiter viszonyai között is. Meglepő bizonyítékokkal szolgál maga a Föld is. Biológusok véleménye szerint az élet megjelent itt a Földön már akkor, amikor a légkörben egyáltalában nem volt szabad oxigén, a légkört ammónia, metán és szén-dioxid alkotta, minden bizonnyal sok vízgőzzel. Lehetséges, hogy a ma is megtalálható ún. anaerob lények, azaz levegőt. oxigént nem kedvelő mikroorganizmusok ennek az időszaknak itt maradt emlékei, és egyben átkai is, mert sokféle betegség okozói.
A Föld történetében sokféle kozmikus katasztrófa sújtotta bolygónkat. A kőzetekbe zárt életnyomok tanúskodnak arról, hogy egyes fajok hirtelen kipusztultak. A ma is élő fajok képesek voltak ezeket is elviselni.
Arra gondolhatunk, hogy a múlt eme változásai nem okozhattak olyan eltéréseket a klimatikus és sugárzási viszonyokban, mint amilyenek a Föld és más bolygók között fennállnak. Ember még nem járt a Vénuszon vagy a Marson. Hogyan dönthetnénk el, miképpen viselnék el a földi élőformák más bolygók fizikai viszonyait?
Lombikba zárva elhozhatjuk a Földre, illetve megteremthetjük más bolygók viszonyait. Ezt a kísérletet el is végezték a marsi és jupiteri környezettel. Többféle kultúrnövény palántáit helyezték marsi körülmények közé, oxigénben és vízben igen szegény légkörbe. A kontroll növények természetes földi körülmények között voltak. A meglepetést az okozta, hogy a földi körülmények között a nulla fok alá süllyedt hőmérsékleten



a növények már elpusztultak, míg a marsi légkörben tartott növények tovább éltek.
A Jupiter légkörét utánzó burába két hónapra kaktuszféléket helyeztek. Kibontás után ugyan a kaktuszok nem éltek, de több anaerob lényt találtak, amelyek ilyen környezetben nemcsak hogy életben maradtak, de szaporodtak is.
Mindezek után nagyon valószínűnek látszik, hogy több földi élőlény életben maradna más bolygók viszonyai között is. Ennek ellenére sem tudjuk, hogy valóban létezik-e élet más bolygókon.
A földi kísérletek sokat jelentenek, de végeredményben ma még azt scm tudjuk pontosan, milyenek a viszonyok pl. a Jupiteren. Földi műszerekkel a Jupiternek csupán a légkörét vizsgálhatjuk. Csak elméleteink vannak, de ismereteink nincsenek arról sem, hogy van-c a Jupiternek szilárd felszíne. Nem tudjuk, milyen hőmérsékleti viszonyok vannak a felhőréteg alatt, amely főként hidrogénből, héliumból, ammóniából és metánból áll.
Bizonyos eredményeket remélünk a bolygók közelébe küldött és egyes bolygókra leszálló automatáktól. Az igazán megbízható eredményeket attól várjuk a Mars esetében is, ha űrhajósok szállnak lc felszínére.
Mindaddig, amíg optikai eszközökkel dolgozunk, a Földről végezhető megfigyelések csak arról adnak hírt, hogy egy-egy bolygónak' mennyi a hőmérséklete a légkör külső határán. A radarhullámok áthaladnak a légkörön, es az alsóbb rétegekről is elárulnak valamit. Nyilvánvaló, hogy egy bolygó felületegysége annál kevesebb fényt es hőt kap a Naptól, minél távolabb van tőle. A Jupiter 5,2-szer van távolabb a Naptól, mint a Föld, ott tehát a felszín minden négyzetcentimétere 27-szerte kevesebb sugárzó energiát kap, mint a Föld. Így aztán a Jupitert már a hideg bolygók közé soroljuk. A felszíni hőmérséklet szempontjából azonban nemcsak az a döntő, hogy mennyi hő éri, hanem az is, hogy a bolygó ezzel hogyan gazdálkodik. Minél ritkább a légkör, annál jobban áthatol rajta a sugárzó energia, de annál könnyebben el is távozik. Szélsőséges példák a Vénusz és a Mars. A Mars légköre igen ritka, a nappali rész jól felmelegszik, de az éjszakák



még a marsbeli egyenlítő táján is mínusz 60-80 Celsius-fokosak. A Vénuszon viszont a vastag légkör jó üvegházhatása miatt fogva marad a kapott meleg, ami a felszínt mintegy 500 Celsius-fokra fűti fel. A Jupiternek is vastag légköre van. Hőmérsékletére a könyvek mínusz i 30 Celsius-fokot említenek. A felhőréteg alatti hőmérséklet azonban ennél jóval magasabb lehet, akár kedvezőbb is, mint a Marson.
Annyi sok még az ismeretlen a bolygórendszerünkben is, hogy rengeteg a kutatnivaló. Várható, hogy az elkövetkező évek és évtizedek az életnyomok kutatása terén is sok meglepetéssel szolgálnak. Erre adnak reménységet azok a meglepően új felismerések, amelyekhez az utóbbi évtized kutatásai segítettek. Ezek a felismerések egészen új megvilágításba helyezték az élet keletkezésének problémáját. A modern biológia, az új fizika és az űrkutatással gazdagodott csillagászat máris megszabta századunk természettudományának szerepét, és a XX. századnak még nincsen vége. Talán nem is lépünk ki belőle, és választ kapunk azokra a problémákra is, amelyek ma még kérdőjelekként merednek elénk.
Szerves anyagok a csillagközi térben
Az utóbbi évek nagy szenzációt keltő felfedezései közé tartoznak a csillagközi térben talált szerves molekulák.
Úgy gondoltuk korábban, hogy a világtér igen mostoha körülményei között a molekulák sem maradhatnak meg tartósan, a mindent átjáró sugárzások a molekulákat is atomjaikra bontják, disszociálják. Érthető tehát a meglepetés, hogy főként rádiótávcsövek segítségével egymás után fedeztek fel csillagközi gáz- és porködökben széntartalmú szerves molekulákat. Számuk ma már mintegy harminc, s közöttük a legbonyolultabbak hétatomos molekulák. Megtalálták a hangyasav, a kéksav, a formamid, a formaldehid, s a cianoacetilén molekuláinak nyomait. E felfedezések az élet eredetének problémájára egészen új fényt vetettek. A kimeríthetetlen gazdagságú anyag ismét új arculatát mutatta meg. A legfőbb gondunk ugyanis az volt, hogy az egyszerű elemek miként



állhatnak össze több atomos szerves molekulákká. Az új felfedezések arra utalnak, hogy ez a folyamat már a Kozmoszban végbemegy.
Lehetséges lenne, hogy a Kozmoszban kialakult bonyolultabb molekulák már készen beépülnek a születő bolygók testébe?
Ha így van, akkor már csak a bolygó fizikai viszonyai döntik el, hogy milyen lehetőségek vannak e szerves molekulák tövábbfejlődéséhez, az életté szerveződéshez. E tekintetben is nagyszerű felfedezéseket hoztak az utóbbi évtizedek.
Miller kísérlete
Az élet eredetének kutatói úgy vélték, hogy ma már nem idézhető vissza a Föld őstörténete, amikor az élet megjelent a Földön. A feltételezés szerint ebben az időben a Föld légkörét főként ammónia, metán és szén-dioxid alkotta, és minden bizonnyal gyakoriak voltak az elektromos kisülések, amelyeknek szerepe lehetett a szerves molekulák kialakulásában. Miller 195 3-ban ammóniát, metánt és hidrogént tett tengervíz gőzével telített lombikba, és azt elektromos szikrákkal üttette át. Nagy meglepetésére a lombikban egy sereg szerves vegyületet talált, éspedig aminosavakat, cukrot, hangyasavat, kéksavat és ecetsavat. Olyan szerves molekulákat, amelyekből a földi élet felépül. Később a kísérletet megismételték mások, és elektromos szikrák nélkül, a napfény hatására is létrejöttek ezek a szerves molekulák. A nagy kérdésre tehát, hogy milyen erők bonyolítják az egyszerű elemeket szerves molekulákká, az lett a válasz, hogy a Kozmosz energiái hozzák azokat létre.
Az aminosavakról talán annyit, hogy az emberi szervezet fehérjéit húszféle aminosav építi fel. Valamennyit sikerült már mesterségesen létrehozni. Az aminosavak általában 10-30 atomból felépülő szerves molekulák, csupán alkotóelemei az életnek, de a legprimitívebb élő sejt is az atomok millióiból tevődik össze. Vannak más jelek és felfedezések is, amelyek az élet kozmikus kapcsolataira utalnak.



Aminosavak a meteoritokban
Évtizedek óta keressük az élet nyomait a Földre hullott meteoritokban. Ha ugyanis a meteoritok egy része kisbolygók darabjai, amelyeken már kialakult az élet, amikor szétdarabolódása bekövetkezett, jogos a feltevés, hogy bennük fellelhetők az élet nyomai. Találtak is több széntartalmú meteoritot. Ilyen a Hajdú-Bihar megyei Kaba határában talált híres meteorit is. Meg is jelentek közlemények meteoritokban talált szerves maradványokról, de megjelentek a cáfolatok is, melyek szerint valószínű, hogy ezek az életnyomok földi szennyeződés útján kerültek a meteoritokba.
Az utóbbi években viszont arról érkezett hír, hogy két széntartalmú meteoritban is többféle aminosavat találtak.
Aminosavak építik fel a földi fehérjéket. Jogos a feltevés, hogy nemcsak a meteoritok, hanem más égitestek kérge is tartalmazza ezeket a fontos szerves anyagokat. A Hold kőzeteiben meg is találták. Nem tételezzük fel, hogy a meteoritokban az aminosavakból kialakulhatnak a fehérjék, és megszülethet az Oct. Úgy látszik, a természet minden égitest számára felkínálja az életet, de ahol a fizikai körülmények nem megfelelők, ott legfeljebb az aminosavakig jut el a fejlődés. A további fejlődéshez elengedhetetlennek látszik a mozgó közeg, valamilyen folyadék, légkör, ahol az aminosavak tovább bonyolódhatnak.
A Földön a tengerek vizében megvoltak ennek feltételei, de lehetséges, hogy még a Marson is megvoltak valamikor.
Újabb szempontok ezek, amelyek arra késztetnek bennünket, hogy az élet eredete tekintetében is felismerjük kozmikus függőségünket.
Más lakott világok
Van-e élet a Naprendszerben a Földön kívül?
Vannak-e más csillagok bolygóin technikai civilizációval rendelkező értelmes lények?



A kérdést rendszerint úgy teszik fel, hogy elvárják, határozott választ adjak. Ez a könyv különösen alkalmas arra, hogy úgy válaszoljak, ahogyan ez a probléma bennem él. Nincs itt helye semmiféle nagyképűségnek, tudálékosságnak, ellentmondást nem tűrő kijelentéseknek. Próbáljuk együtt megoldani ezt a kérdést. Saját meggyőződéssé csak az válhat, amit mi magunk alakitunk ki magunknak.
Segítek ebben úgy, ahogyan tudok. Elmondom a tudomány és a magam reményeit ós gondjait. A legtöbbet azzal érhetem el, ha azokban minden olvasó osztozik majd.
Induljunk ki talán abból, hogy a Nap átlagcsillag, olyan, amilyenből sok milliárd van a mi Tejútrendszerünkben is.
A naptípusú csillagok jellemzője az, hogy belsejükben jól szabályozott energiatermelés folyik, ami számukra nagyjából azonos szinten mintegy tízmilliárd éves életet biztosít. A tízmilliárd év nagyjából nyugodt feltételeket ad környezetükben az élet hosszú fejlődéséhez. A gyorsan változó csillagokon és környezetükben oly erőteljes változások következnek be kozmikus időmértékkel mérve rövid idő alatt, amelyek megakadályozzák az élet békés fejlődését, a kialakuló élet nem tud alkalmazkodni a gyorsan változó viszonyokhoz.
A kémiai elemek szerveződése bonyolultabb szerves molekulákká a kozmikus energiák segítségével önmagától végbemegy, előállnak az élet alapjául szolgáló vegyületek. A kémiai elemek és a kozmikus energiák mindenütt jelen vannak, az élet első lépéseihez tehát a feltételek mindenütt megvannak, a Föld e tekintetben semmiképpen nincsen kiváltságos helyzetben.
A bolygórendszerek lehetséges száma több milliárd. Nagyon valószínű, hogy e sok bolygórendszer között szép számmal vannak olyanok, amelyeknek központi csillaga, napja nagyon hasonló a mi Napunkhoz, tehát hasonló természetű sugárzással árasztja el környezetét, mint a mi Napunk. Ezekben a bolygórendszerekben nyilvánvalóan olyan is akadhat, amely méretében hasonló a Földhöz, naptávolsága ís nagyjából annyi, így tehát a felszíni hőmérsékletet és a légkör összetételét megszabó törvények sok tekintetben hasonlóvá teszik a Földhöz.



A kozmikus energiák legyártják ott is a szerves molekulákat, egészen az aminosavakig. Ha azonosak a külső feltételek, várható, hogy ott is ugyanúgy, vagy nagyon hasonlóképpen megindult az élet. Ha a fejlődés tempója is azonos, remélhető, hogy a természetes kiválasztódás es a mutációk Ott is létrehorták az értelmes fajt – amely nem feltétlenül emberszabású. De ha megismeri a világot, kell lenni érzékelőszerveinek, hogy munkálkodni, eszközöket készíteni tudjon, rendelkeznie kell végtagokkal. Mindez együtt elegendő ok a derűlátásra. Szembe kell azonban nézni a problémákkal is.
Itt a Földön azért olyan az élet, amilyen, mert a Földnek nemcsak légköre van. hanem elég erős mágneses tere is. Ez a mágneses ter tartja fent a magnetoszférát, azokat a sugárzási öveket, amelyek páncélként védik a Földet az elég nagy energiájú kozmikus sugaraktól, amelyek akadálytalanul a Földre zúdulva nagy pusztulást okoznának az életben. A válasz egyszerűnek tűnik, pedig nem egyszerű.
Ahogyan a Földnek van mágneses tere es magnetoszférája, ugyanúgy lehet más Földhöz hasonló bolygónak is, es akkor máris hasonlók az élet fejlődésének feltételei. Gondot okoz az, hogy a Földnek van, a Vénusznak es a Marsnak nincsen számottevő mágneses tere. Már itt a közelünkben is van egy, a Földhöz méretében nagyon közeli bolygó – a Vénusz ez, es felszíni viszonyai egészen mások, mint a Földön. Ott 500 Celsius-fok körüli hőmérséklet, nagy nyomású, csaknem tiszta szén-dioxid légkör van, s mind ez ideig az életnek semmi nyomáról nem tudunk. Úgy látszik, fontos szerepe van annak, hogy a Földnek van egy aránylag igen nagy holdja, amely mintegy a Föld ikerbolygója, a Földdel együtt közös rendszert alkot.
Nagyon is lehetséges, hogy a földi mágnesség létezésében szerepe van a Holdnak.
Nem valószínű, hogy a Föld magja vasból van, és annak mágnessége adja a földmágnességet. Több ezer fokos hőmérsékleten a vas is elveszti mágnességét. Ezért arra kell gondolnunk, hogy a földi mágnesség a dinamóelv alapján keletkezett és marad fent. A Hold árapály-jelenséget idéz elő, aminek az a következménye, hogy a Föld tengelyforgása



folyamatosan lassul. Ez a lassulás a tehetetlenség miatt nem megy át azonnal a magra, létrejön egy forgáskülönbség, ami elegendő ahhoz, hogy a magban levő töltött részek létrehozzák a mágneses teret. A tengerek ritmikus mozgása az árapály miatt szintén hozzájárulhatott az élet kialakulásához. Az egész Naprendszerben nincsen még egy bolygó, amelynek viszonylag olyan nagy holdja lenne, mint a mi Holdunk. Ha pedig az elmondottak szerínt a nagy holdnak jelentős szerepe van az élet fejlődésében – úgy nagyon lecsökken a Földhöz mindenben hasonló más bolygók létezésének a valószínűsége.
Mindez azonban együtt csak egyik ok arra, hogy nem lehet egészen mechanikusan megítélni a Földön kívüli élet kérdését.
Ezek után sem mondunk le arról, hogy élet, értelmes élet máshol is létezhet. Attól azonban meg kell szabadulnunk, hogy azt, ami a Földön van, valami olyan egyértelmű törvény megnyilatkozásának tekintsük, ami a fizikai és kémiai kísérleteket jellemzi. Az élet rendkívül bonyolult jelenség. Lehet, hogy a természet milliárdnyi lehetőség közül választotta ki a földi életformát, választhatott volna mást is a számtalan lehetőség közül. Semmi nem írja elő azt, hogy egy Földhöz hasonló méretű és helyzetű bolygó tengelyforgási ideje 24 óra legyen. Most ennyi a Földé, de volt kevesebb, és lesz több is. Bizonyos, hogy a tengelyforgással szabályozott életritmus, a nappalok és éjszakák váltakozása befolyásolja a fejlődés ritmusát. Más lenne az élet külső képe itt a Földön is, ha egy nap egy hónapig, vagy csak néhány óráig tartana. • A Föld forgástengelyének ferdesége okozza az évszakok váltakozását, de az évszakok hőmérsékleti ellentéteit nagyban befolyásolja ennek a ferdeségnek a mértéke. Nem lennének évszakok a Földön, ha a forgástengely merőleges lenne a pályasíkra. Viszont egy év alatt minden földrajzi hely átmenne a trópusi, mérsékelt égövi és a sarki klíma változásain, ha a forgástengely benne feküdne a pályasíkban. A Naprendszerben megközelítőleg a Jupiter a példa az egyik, az Uránusz a másik szélsőséges esetre. A bolygópályák igen különbözők lehetnek. A Föld pályája csaknem kör, mindössze 5 míllió km a télí és nyári naptávolság különbsége, és ez



csak 92 000 évenként csökken nullára vagy nő fel 0 millió km-re. De ha egy bolygó pályája erősen lapult ellipszis, napközelben akár tízszer közelebb járhat napjához, mint naptávolban, és ez az élet fejlődése számára elviselhetetlenül nagy klimatikus ingadozásokat jelenthet. Ennyi kedvezőtlen lehetőség ellenére is oly nagy a bolygórendszerek száma, vagy oly nagy lehet, hogy még a statisztikai valószínűség is megengedi, hogy sok, a Földhöz mindenben nagyon hasonló bolygót tételezzünk fel. Most már csak arra kevés a kilátás, hogy az első ilyen bolygó éppen a legközelebbi csillag körül kering.
Kétségeinket oszlatja és derűlátásra ad okot annak feltételezése, hogy élet, magasabb rendű élet nemcsak a Föld körülményei között lehetséges. Lehet élet sokkal hidegebb környezetben is, lehet élet más összetételű légkörben is, és lehet olyan életforma, amely sokkal jobban elviseli a szélsőséges körülményeket, mint a földi ember. Megállapodhatunk tehát abban, hogy a tudomány álláspontja szerint is az élet sokkal változatosabb, sokkal gazdagabb lehet annál, mint amilyet a Földön találunk. Ezzel azonban nem elégszünk meg. Tudni akarjuk, hogy a lehetőségek gazdagságából mit valósított meg a természet. Rendelkezésre álló eszközeinkkel tudomást akarunk szerezni más lényekről, velük társalogni akarunk, és szeretnénk velük gondolatainkat is kicserélni, sőt szeretnénk, ha meglátogatnának bennünket, vagy ha mi elmehetnénk hozzájuk.
Hogyan szerezhetünk róluk tudomást?
Maradjunk a reális lehetőségeknél. Nem hiszek azokban a csodálatos mesékben, amelyek szerint kivételes telepatikus fenomének akár tíz fényévnyire is, a kilométerek százbillióin át úgy társalognak idegen bolygók értelmes lényeivel, ahogyan mi a szobában beszélgetünk egymással.
Mik a lehetőségek, a tudományos lehetőségek arra nézve, hogy tudomást szerezzünk egymásról?



Vannak-e nekünk erre eszközeink, vagy tőlük várjuk a kezdeményezést? Mindkét lehetőség nyitva áll számunkra.
Minőségileg más probléma egymásról tudomást szerezni, vagy érintkezés útján megérteni egymást.
Ha egy messze földről érkező emberrel találkozunk, és nincs közös nyelv, hogy megértsük egymást, tudomást ugyan szerzünk egymásról, de az érintkezéshez, a gondolatcseréhez közös nyelvre van szükség. Egymás észrevevéséhez elengedhetetlen az értelem és a technikai kultúra, mely nagyon érzékeny műszerekkel lát cl bennünket. Mai elképzeléseink szerint valamilyen elektromágneses sugárzás lehet a leggyorsabb üzenetközvetítő. Vannak távcsöveink, rádióteleszkópjaink, amelyekkel a fényévek milliárdjainak távolságából érkező jeleket fogják fel. Íme a lehetséges változatok:
1. Űrhajósaink a Holdon, keringő űrállomások a légkörön kívül járják útjukat. Fel vannak szerelve érzékeny műszerekkel, olyanokkal is, amelyekkel a távoli világok rádiósugárzását fogják fel. Ezeket a rádióhullámokat maga az anyag bocsátja ki, természetes sugárzások ezek. Elképzelhető azonban, hogy egy érzékeny műszer kint a térben vagy itt a Földön gyanús jelzéseket fog fel, amelyekről meg lehet állapítani, hogy forrása nem valami természetes fizikai folyamat. Van benne valami szigorú rend, vagy olyan jellegű változások, amilyeneket a rádióhullámokra ültetett televíziókép, a zene vagy az emberi hang okoz.
Véletlenül felfogott jelzések ezek, amelyek nem nekünk szólnak. Talán két lakott világ folytat beszélgetést, és mi véletlenül ezt fogjuk fel – mint ahogyan vihar után a telefonvezeték javítója megállapítja, hogy a drótban áram fut, két távoli város beszélget egymással, számára érthetetlen nyelven. Arra elegendő mégis, hogy tudomást szerezzünk létezésükről.
2. Űrhajósaink kedves szokása, hogy az űrből muzsikával üzennek haza. Muzsikát közvetített több űrszonda is, s ezt a Föld lakóinak szánták. De ahogyan a hullámok elérik a Földet, elérhetnek egy más lakott világ érzékeny műszeréig is. Így aztán anélkül, hogy nekik szántuk volna a közvetítést, örömmel fedezik fel, hogy rajtuk kívül is



élnek értelmes lények. 3. Ugyanígy felfoghatunk mi is olyan közvetítéseket, amelyeket egy más lakott világ lakói egymásnak szánnak esetleg úgy, hogy nagy távolságba eljutott űrhajósaik üzennek haza, vagy űrszondáik küldik jelzéseiket. Így pedig mi szerezhetnénk másokról tudomást. E három lehetőség mindegyikét a véletlenszerűség jellemzi. Lehet azonban szándékosan is cselekedni. 4. Kozmikus szomszédságunkban vannak csillagok, amelyek mozgásának finom elemzése arra utal, hogy bolygók keringenek körülöttük. Feléjük fordítottuk a rádióteleszkóp parabolaantennáit, és hallgatóztunk, hátha üzennek nekünk. Ha egy fejlett civilizáció erős, irányított sugaraival keres bennünket, felfoghatjuk kereső jeleiket, és tudomást szerezhetünk róluk. 5. Ugyanezt mi is megtehetjük. Kiválasztott csillagok irányába jeleket sugárzunk, amelyeknek természetéből egy intelligens lény azonnal felismeri, hogy hírt akarunk adni létezésünkről.
Mind a mai napig csak reménykeltő sugárzásokat fogtunk fel, de egy részükről kiderült, hogy égitestek természetes sugárzásai azok, más részük még alapos ellenőrzésre vár. Nincs még felfogott jel, amely más világok létéről tudósított volna bennünket, ha küldünk is jeleket mostanában, jó ideig várni kell, amíg azok oda megérkeznek.
6. Űrszondákat küldhetnénk a csillagközi térbe, amelyek kézzelfogható bizonyítékokat vihetnének magukkal a földi ember létezéséről és technikai kultúrájáról. Eddig két csillagközi űrszondát indítottunk el, amelyek tízezer évek múlva hagyják csak el a Naprendszer külső terét, és mintegy 80 000 évre van szükség, hogy csigalassúsággal elérjék a legközelebbi csillag környezetét. Millió évekbe telhet, amíg véletlenül rátalálhat a Pioneer–10-re vagy –1 i-re egy értelmes lény, és kezébe foghatja a belehelyezett aranyozott alumíniumlapot, hogy a rajta levő üzeneteket megfejtse. Inkább csak érdekesség ez, mint komoly, szándékos üzenet.
7. Nálunk sokkal fejlettebb űrtechnikával rendelkező lények még eredményesebben kihasználhatnák ezt a módot, hogy hírt adjanak magukról.



Eddig még egyetlen bizonyított, idegen világból származó jármű sem járt a Föld közelében. Ez azonban nem zárja ki ilyen eset tudományos lehetőségét. Jöhet ilyen jármű a Föld közelébe, csak eddig még nem jött.
8. Ha valóban léteznek nálunk fejlettebb értelmes lények, miért nem üzennek, és miért nem jönnek el hozzánk? Eljöhetnének csodálatos űrhajóikon, hogy szemtől szembe tanulmányozzák a földi életet. Tegyük fel, hogy a legközelebbi lakott világ tőlünk ötszáz fényév távolságra van. Rendkívül érzékeny műszereikkel évezredek óta figyelik a Föld életét. Kutatják, megérett-e már a Föld emberisége, hogy egy kifinomult, magas intelligenciájú társadalom meglátogasson bennünket. Ők azt látják most, ami itt a Földön 500 éve volt. Európát abban az állapotában, ahogyan az Kopernikusz születése idején volt. Békétlen, egymással háborút viselő népeket látnának, s még csak egy és negyed század múlva ér el hozzájuk az elevenen elégetett Giordano Bruno máglyájának fénye. Nem elég biztató ösztönzés, hogy máris útra keljenek. De tegyük fel, hogy a segítés szándékával mégis útra keltek. Nagyon gyors űrhajó az, amely másodpercenként 00 000 km-es sebességgel haladhat. Ilyen sebességgel az 500 fényévnyi út megtételéhez 750 évre van szükség. Várjuk tehát türelemmel, amíg mától számítva 250 év múlva ideérnek, ha ugyan 500 évvel ezelőtt útra keltek. Persze megérkezésük is csak akkor remélhető, ha útközben a Földről szerzett tapasztalataik nem bírják őket mégis arra, hogy visszaforduljanak. Vannak azonban más nehézségek is, amelyekről most ne is szóljunk.
9. És mi? Mi soha nem vállalkozhatunk arra, hogy elmenjünk egy más lakott világba? Tegyük fel, hogy igen. De az a kérdés még, hogy merre induljunk, és mivel? El lehet képzelni, hogy szerencsésen kiválasztunk egy csillagot, hiszünk benne, hogy fénysebességgel vagy annál is sokszorosan nagyobb sebességgel haladó űrhajót találunk fel.
Ki mutatja meg az utat, az irányt, és ki találja fel nekünk ezt az űrhajót? Mindez az Ezeregyéjszaka meséiben lehetséges, lehetséges a túlhajtott fantáziában, de a valóságban még nem.



Borulátás ez? Vagy józanság? Ez utóbbival vigyáznunk kell, mert éppen a józan eszünket sokszor megcsúfolta maga a természet.
Egyszerűen arról van szó, hogy a megálmodott hófehér paripán rendszerint nem jön el a királyfi, a képzeletünkben megalkotott űrhajóra még nem lehet felülni. Mai fizikánk elháríthatatlan akadályokat lát annak megoldására, hogy innen a Földről egy emberöltő alatt megjárhassuk akár a legközelebbi csillagot is. Lehet, hogy a nehézségek nem is fejletlen technikánkban keresendők, hanem maga a természet szab gátat annak, hogy ezt megtehessük.
1957-ben indult az első szputnyik. Három és fél év múlva már repült Gagarin. 1969 júliusában már emberek szálltak a Holdra, az évszázad vége előtt felkeressük a Marsot, és csak egy kis fantázia kell, hamarosan elmegyünk más csillagok bolygóira. Miért ne?
Vonzó ez a logika. Olyan, mint ahogyan én gyermekkoromban elgondoltam. Súlyokat emelek, minden héten csak egy kilóval többet. Tíz év múlva 520, húsz év múlva 1040 kilóval többet tudok felemelni, és megnyerem a súlyemelő világbajnokságot. De hát hiába a logika, a természet úgy alkotott, hogy ilyen súlynál már elszakadnak az izmok, és összeroppan a csont.
A legkitűnőbb üzemanyag teljesítőképességének is van határa, és a csillagközi út ennél a határnál is többet igényelne.
És lehet, hogy nem is a technikai megoldások megvalósításában rejlik a legnagyobb akadály. Utazásaink során már itt a Földön is igénybe kell vennünk a társadalom létesítményeit. Annál inkább, minél nagyobb távolságra kívánunk eljutni. Fokozottabban így lehet ez kozmikus méretekben. A Kozmosz lakott világainak társadalmában ha ugyan létezik ilyen – a társadalmi együttélésnek sajátos törvényei, az együttműködésnek különös lehetőségei alakulhattak ki. Más lakott világok meglátogatásakor feltétlenül tiszteletben kell tartanunk az együttélés törvényeit, és a csillagközi utazás feltehetően csak a kozmikus társadalom tagjainak együttes erőfeszítésével oldható meg.
De gondolom sokat kell még tennünk ahhoz, hogy elnyerhessük a kozmikus társadalom polgárjogát. Mindenekelőtt „saját dolgainkat kell rendezni".



Vannak sokan, akik a tudomány aggodalmait feleslegesnek ítélik. Mire való a töprengés, hogy lehetséges-c egyáltalában a csillagközi űrhajózás, amikor a Föld számos emlékét őrzi annak, hogy már évezredekkel, évmilliókkal ezelőtt jártak itt értelmes, idegen lények.
Könyvek, filmek „dokumentumokat" vonultatnak fel, barlangrajzokon űrhajósok ábrázolását vélik látni, bibliai történetekre, Illés szekerére hivatkoznak. A hatalmas ókori építmények kőtömbjeinek szállítását szerintük nem oldhatták meg földi emberek, a nagy piramisok és a húsvét-szigeti hatalmas kőszobrok alkotóinak az idegen lényeket tekintik.
A tudomány számára mindezek együttvéve sem elegendők ahhoz, hogy bizonyítéknak fogadhassuk cl.
Nem marad más számunkra, mint a nehezebbik út, keresni az élet nyomait itt a Naprendszerben, és egyre nagyobb műszerekkel hallgatózni egyre nagyobb távolságban levő csillagok környezetébe.
Az érintkezés nyelve
Amíkor először találkozunk ezzel a problémával, tanácstalanul latolgatjuk, miként érthetné meg egymást két lakott világ értelmes lénye. Lehet, hogy az a másik lény nem is tagolt beszéddel közli gondolatait, testének külső formája, használati eszközeinek alakja sem hasonlít a miénkhez, más légkörben nőtt fel, táplálkozása is egészen más, mint a miénk.
Szerencsére ezek a látható dolgok nem is kerülnek előtérbe akkor, amikor még csak elektromágneses sugárzás útján keressük egymást.
Van-e mégis valami közös alap, amelyen a társalgás elindulhat? Feltétlenül kell lenni ilyen közös alapnak, különben a társalgás létre sem jöhet. Tételezzük fel, hogy az idegen lény legalább annyira ismeri a természetet, mint mi. Ezt joggal feltételezhetjük, hiszen enélkül nem létezhet technikai kultúra.
Azonosak-e a megismert törvények? Igen, mert a természetben egyetemes érvényű törvények uralkodnak. A gravitációnak, a



fénytannak, az elektromosságnak és általában a fizikának a törvényei azonos feltételek mellett mindenütt egyformák.
Ahhoz, hogy az idegen lény eljusson a törvényekig, használnia kell elvonatkoztató képességét, a logikus gondolkodást. Ismerniök kell a mennyiségeket, azok törvényeit akkor is, ha egészen más számrendszerrel dolgoznak, mint mi. Ez még a Földön sem volt egységes, volt i z-es, húszas számrendszer, mértékegységeinkben az angol hagyomány erősen eltért a mi mértékrendszerünktől.
Egy meg kettő mindenütt három, függetlenül attól, hogy hogyan nevezzük ezeket a mennyiségeket.
A matematikai alapfogalmakra építette fel Freudenihal holland matematikus a kozmikus nyelvet.
Bármennyire is érdekes, ennek részleteivel itt nem foglalkozunk. Saját fantáziánkkal is kialakíthatunk egy ilyen kozmikus nyelvet, ha annak ábécéje, illetve alapja a matematika, a fizika és a logika. A Világegyetemben tehát szigorú alapfeltétel, hogy egymás megértését azokra építsük, ami bennünk közös. Lehet, hogy a földi vonatkozásban is úgy juthatnánk messzebbre, ha minden emberben közösen meglevő alapokra építenénk. Igen nagy a valószínűsége annak, hogy az a társadalom, amellyel először sikerül majd kapcsolatot teremteni, fejlettebb, mint mi vagyunk. Úgy is mondhatjuk, hogy a mi számunkra egy ilyen társadalommal felvett kapcsolat lenne hasznos. Arra gondolhatnánk, hogy egy nálunk sokkal fejlettebb lény gondolkodásmódját meg sem értenénk. Hiszen, ha sokkal fejlettebb, többet tud a világról, eszközei tökéletesebbek, és olyan tudományos ismereten alapulnak, amelyeket mi még nem fedeztünk fel. A nagyobb technikai ismeret, ha az nagyobb belső kultúrával párosul, talán éppen nem akadálya, hanem elősegítője lehet egymás megértésének.
Ha valahol él egy elmaradt erdei törzs, nem az történik, hogy útra kel megismerni a technikai civilizációban élő embertársait, nem várjuk el tőle, hogy a megértés érdekében megtanulja nyelvünket. Mi megyünk cl hozzá, és megkeressük a megértés nyelvét, ami eleinte talán csak kézzel-lábbal mutogatás. Hogy megismerjük életmódját,



gondolkodását, primitív kultúráját, mi igyekszünk megtanulni az ő nyelvét, és így cserélünk gondolatokat. Mi azért vagyunk erre képesek, mert fejlettebbek vagyunk náluk. Ha ismerjük saját fejlődésünk történetét, csak arra kell visszaemlékeznünk, amin mi már átmentünk, tehát nekünk van lehetőségünk egyengetni egymás megértésének az útját.
Abban reménykedünk, hogy az a fejlettebb kozmikus lény lesz a kezdeményező fél.
Manapság egyes nyelvek elterjedése közelebb hozta az embereket egymáshoz, és a megértést nyilván valami közös és egységes világnyelv segíthetné elő. A tömegkommunikációs eszközök, a rádió, a tv, a könyvek, a közlekedési eszközök fejlődése sokat segített, hogy egymás szavát megértsük – ami azonban még nem jelenti azt, hogy az emberiség gondolkodása is egységes.
Az egymást elválasztó sokféle nyelv ellenére abban egyformák vagyunk, hogy minden földi ember tagolt beszéddel fejezi ki magát. Fogalmaink nagyjából közösek, csak más-más szavakat használunk ugyanarra a fogalomra.
Vajon annak a szuperintelligens lénynek, akivel a kapcsolatot keressük, ugyanazok a kifejezésformái, mint a földi emberé?
Az egész földi élővilág valahogyan kifejezi önmagát. Bizonyos hogy a lepkéknek, a méheknek, a hangyáknak, a kutyáknak, a halaknak, a delfineknek és minden állatnak van valamiféle „nyelve". Számunkra csupán morgás az, amivel az oroszlánmama rakoncátlan kölykét rendre utasítja, de bizonyos, hogy ez a morgás egyértelműen kifejez valamit, amit kölyke meg is ért.
A kífejezésformák nagy gazdagsága tárulna fel számunkra, ha a környezetünkben levő élővilág „beszédét" jobban megértenénk, és ennek az lenne a haszna, hogy jobban felkészülhetnénk egy tőlünk sok mindenben különböző értelmes lény megértésére.
Lehetséges, hogy mai elgondolásaink még sok emberközpontú vonást tartalmaznak, és az egymás megértését célzó közös nyelvet szélesebb alapokra kell helyezni.



Az érintkezés hullámhossza
Egy világvevő rádiókészülék a kilométerestől a centiméteres vagy legalábbis a néhány méteres hullámhosszig terjedő skála minden milliméterén más-más közvetítőállomás hangját hozza el hozzánk. A skála felirattal jelzi, hogy melyik hullámhosszon melyik állomás adását vehetjük.
Ki mondaná meg, hogy egy másik civilizáció értelmes lénye milyen hullámhosszon keres bennünket, vagy milyen hullámhosszon hallgatózzunk? Leegyszerűsödik ez a megoldhatatlannak látszó probléma annak feltételezésével, hogy olyan lényekkel állunk szemben, akik legalább annyira ismerik a természetet, mint mi.
Ha ők is bolygón élnek, ismerniük kell a légkör természetét, azt, hogy a sokféle hullámhosszból melyek azok, amelyeket a légkör átenged. A Föld esetében a széles rádiótartományban ez néhány centimétertől 20-30 méterig terjed. Ha ők ezt tudják, nyilvánvaló, hogy nem üzennek olyan hullámhosszon, amit a légkör nem enged át. A nagyobb szabadságot az adhatná, ha feltételeznék, hogy van űrtechnikánk, melynek a légkörön kívül levő műszerei minden hullámhossz felfogására alkalmasak.
Még a légkör által korlátozott hullámsáv is tovább szűkül, ha ugyanúgy, mint mi, ők is tudják, hogy a Világegyetemben van egy kiválasztott hullámhossz, a semleges hidrogén 2  cm-es sugárzása. Számolhatnak azzal, hogy ennek a hullámhossznak felfogására érzékeny műszereink vannak. Azt is tudják azonban, hogy ebben a tartományban igen erős a kozmikus háttérzaj, amiből nehéz kihámozni az üzeneteket. Feltesszük, hogy ők is tudják, mely hullámtartományban lehet zavarmentes a közlés, és azt reméljük, hogy ezt a hullámhosszat választanák. A figyelő műszernek azonban parabolaantennájával pontosan arra a csillagra kell irányulnia, ahonnan a jelzést várjuk. A szakértők véleménye szerint roppant nagy anyagi áldozatot követelő felkészülés után remélhetnénk eredményt. Meg kellene építeni tízezer darab, egyenként 100 méter átmérőjű rádióteleszkópot, ami



legalább 10-20 éves munkát igényelne. Annak idején, amikor a marscsatornák felfedezésekor azt feltételezték, hogy a Marson magas technikai kultúrával rendelkező lények élnek, az üzenetközvetítés egyetlen lehetséges módjául a fény kínálkozott. Sivatagi területen nagy fényerejű lámpákkal kirajzolt ábrák segítségével terveztek üzenni a Mars-lakóknak. A rádiózás felfedezésével háttérbe szorult a fény mint üzenetközvetítő. Távoli csillagok bolygóira azért sem lehetne a Földön felvillantott fénynyel üzenni, mert azt elnyomná a Nap hatalmas fénye. Újabban ismét előtérbe került a fényüzenet lehetősége. A lézer feltalálása adta az ötletet. A Nap valóban vakítóan fényes, mellette eltörpül minden mesterséges földi fény. Színképe a szivárványhoz hasonlít, de felismertük, hogy ez a színskála nem folytonos, tízezernyi sötét vonal szakítja meg a színek egymásutánját, s ezt a Nap légköre okozza. Vannak hullámhosszak, amelyekben a Nap fénye igen gyenge. Ha olyan lézert készíthetnénk, amely ilyen hullámhosszon sugároz, túlszárnyalhatnánk a Nap fényét. Így ennek a fénynek a ritmikus változtatásával üzenni lehetne oda, ahol értelmes lények a Nap színképét ismerik.
Ez az ötlet újabb lehetőséget kínál a kapcsolatfelvételre. Újabb lehetőség ez, de egyben újabb gond is.
Gondoljuk meg, hogy a ma lehetségesnek tartott rádió és lézer az utóbbi évtizedekben vált gyakorlattá. Százezer évek óta sugározhattak volna felénk rádió- és lézerjelzéseket, eszközeink sem voltak felfogásukra.
Félő, hogy túlságosan önmagunkból indulunk ki, ha máris csak ezzel a két lehetőséggel számolunk. Hátha az az intelligens társadalom a természetnek egészen más lehetőségeit ismerte fel. Az ő viszonyaik másfajta elektromágneses sugárzásokat jelöltek ki a világ megismerésére. Olyan hatásos üzenetközvetítő módokat ismerhettek meg, amelyek számukra természetesek, előttünk pedig ismeretlenek.
Mindezek felemlítésével csupán „hangosan gondolkodtam". Arra szeretném a figyelmet irányítani, hogy a természet minden bizonnyal gazdagabb, mint amilyennek mi ma ismerjük. Hiszen a természet



valóságainak megismerése terén még csak az első lépéseknél tartunk. Anélkül, hogy csökkenne bizalmam és hitem más lények, technikai civilizációval rendelkező kozmikus társadalmak léte iránt, és lemondanék a reménységről, hogy velük kapcsolat teremthető, éppen az eredményesség érdekében gondjaimat is el kellett mondanom. Sokkal bonyolultabb probléma ez, mint ahogyan az a fantasztikus irodalomban él. A technikai problémákon túl vannak még más nehézségek is.
A kultúrák egyidejűsége
A felszínen talált romok és az ásatásokból előkerült emlékek azt tanúsítják, hogy a Föld különböző területein hatalmas kultúrák virágzottak, majd néhány ezeréves tündöklés után lassan vagy hirtelen elenyésztek. Primitív körülmények között élő népek nem is sejtik, hogy 20-30 méterrel a lábuk alatt milyen csodákat takar a homok.
Az ősi kínai, indiai, egyiptomi, mezopotámiai, földközi-tengeri, közép-amerikai kultúráknak csak emlékei maradtak reánk.
Mikor született az első nagy kultúra? Tízezer, húszezer évvel ezelőtt? Mindent ismerünk már a Föld múltjából?
Mondják, hogy a régi kultúrák maradványainak még mintegy 80-90 százalékát magában rejti a Föld. És valóban, az eddig feltárt emlékek kora jelenti a kezdetet? Lehetséges az is, hogy valaha létezett kultúrákat elnyelt a tenger? Vagy sokkal régebben virágzott kultúrák elúsztak a kontinensekkel együtt, s nyomaikat még fel sem fedeztük, mert kilométeres jégtakaró takarja el? Nem ismerjük még a Föld múltját sem, nem ismerjük a rajta élt emberiség kultúrtörténetét sem. Bizonyos azonban, hogy az emberi kultúrák kezdetétől eltelt idő csak töredéke az ember egymillió éves múltjának, és csak villanásnyi idő a Föld elmúlt és várható korához képest. A Föld élete a Naptól függ. Úgy tudjuk, hogy a Nap még másfélszer



több időt enged a Földnek, mint amennyi kialakulása óta eltelt. Még hatmilliárd (hatezer millió) évet ígér a természet, ami pedig háromszázezerszerte több, mint a húszezer évesnek feltételezett emberi kultúra. Egyik régi kultúra sem élt tízezer évet, tehát a Föld hátralevő ideje még egymillió kultúraváltásra ad időt. Miért tűntek el a nagy kultúrák? Lehettek annak gazdasági okai, természeti csapások, háborúk, de lehetett az is az ok, hogy elhalványult az az eszme, ami a kultúrát építette. Van-e reményünk, hogy a mai kultúra hosszabb életű lesz? Legyünk nagyon derűlátók, tételezzük fel, hogy sokat tanultunk a múltból, eltűnnek az ellenségeskedések okai, a céltalanságot, az életuntságot terjesztő filozófiák nem találnak követőkre, évszázadokra, évezredekre szóló lelkesítő tervek tudatos munkásaivá leszünk, és így az eddigi kultúrák élettartamát megtízszerezzük, hússzorozzuk. Így aztán a mai kultúránk megélhet százezer éven át. Százezer év! Roppant nagy idő.
A százezer év, mindössze hatvanezred része a természet által felkínált hatezer millió évnek. Azt jelenti ez, hogy a Föld jövőjében még 60 000-szer válthatják egymást százezer éves időtartamú kultúrák. Tegyük fel, hogy így van ez más lakott világokban is. A naptípusú csillagok, amelyeknek környezetében hozzánk hasonló lényeket sejtünk, hasonló kort érnek meg, mint a mi Napunk. Bolygóikon ugyanúgy milliárd éves lehetőségek kínálkoznak. Egyszerű lenne a további következtetés, ha azok a csillagok is egyszerre születtek volna a Nappal, és egyszerre keletkezett lakott bolygójuk is a Földdel. Ez esetben már csak az élet fejlődésének hasonló ütemét kell feltételezni, máris következik, hogy ők is most érkeztek el a technikai civilizáció magas fokára, legfeljebb néhány tízezer, százezer évvel előzhettek meg bennünket. Lehet, hogy az a csillag már élete derekán volt, amikor a mi Napunk kialakult. Esetleg sok milliárd évvel korábban alakult ki közelében az élet, és az a kultúra, mely velünk közös lehetne, már régen elvirágzott.
Ha mégis feltételezzük, hogy a miénkhez hasonló kultúra tartama egy másik bolygón is százezer év, akkor ez a százezer év az ő természettől kapott hatmilliárd évükben 60 000 helyen fér cl az időben.



Mi annak a valószínűsége, hogy az ő százezer évük éppen egybeesik a mi százezer évünkkel? Nagyon kicsi ez a valószínűség.
A kultúrák egyidejűsége pedig előfeltétele annak a közös alapnak, amelyen kapcsolat építhető ki.
Hogy ezt megértsük, elegendő talán egy egyszerű hasonlat. Ezen a bolygón élt Püthagorasz, Démokriiosz, Pheidiasz, Michelangelo, Mozart, Galilei, Newion, de nincs közöttünk senki, aki kezet foghatott volna velük, mert az ő munkásságuk nem egyidejű a mi életünkkel.
A lakott világokkal remélhető kapcsolatfelvételt a kultúrák egyidejűségének kérdése sem akadályozza meg, csak annak valószínűségét csökkenti, hogy az első lakott világ éppen a legközelebbi csillagok környezetében létezik.
Csak a mi Tejútrendszerünkben sok milliárd lehet a bolygókkal rendelkező csillagok száma. Így aztán ha csak minden tízezredikről, százezredikről tételezzük fel az ottani civilizáció egyidejűségét a miénkkel, még mindig több százezer vagy millió olyan bolygó marad, ahol most élnek hozzánk hasonló vagy magasabb kultúrájú lények. Mindez arra készít fel bennünket, hogy nagyobb távolságokra is érzékeny eszközöket kell teremtenünk. Nemcsak kutatóeszközeinket kell nagyobb hatósugarúakra terveznünk. Gondolkodásunkat, szemléletünket is tágítani kell. A nagyobb tér áthidalása nagyobb időt is követel. Ez pedig azzal jár, hogy cselekvéseinkben lelkesedni tudjunk olyan célokért, amelyeknek mozgatóerőként kell fennmaradniuk évezredeken át.
Az irtózás a kozmikus magány gondolatától mélyen gyökerezik bennünk, ugyanúgy, mint a törhetetlen akarat megismerni azt, ami ma még ismeretlen. Addig vagyunk emberek, amíg ez ösztönöz bennünket. Minél mélyebben szövi át akarásunkat a nagyobb térre és a hosszabb időre kiterjedő tervezgetés, annál több a reményünk arra, hogy a mai kultúránkat életben tartó eszmék és gondolatok megnövelik az emberi kultúra időtartamát. Nyilvánvaló, hogy mindez együttvéve csak része tennivalóinknak, de összefügg társadalmi problémáinkkal, és hozzásegíthet, hogy tudatunk valóban kozmikus tudattá bővüljön.



5. Belépőjegy a Kozmoszba
A színházba, moziba, sportmérkőzésekre a belépőjegyet pénzért meg lehet váltani. A kiváltságosak tiszteletjegyet kapnak, és akadnak, akik a jegyszedő éberségét kijátszva besurrannak. Udvari bálokra a belépési jogot nem a pénzért megváltott jegy adta, hanem a származás, a viselt méltóság.
Híre járt, hogy élelmes üzletemberek máris előjegyzéseket vettek fel hétvégi holdutazásra. Talán annak az ideje is eljön, hogy jó pénzért a Marsra is el lehet utazni. Nem ilyen belépőjegyre gondolunk.
Az a 12 űrhajós, aki eddig a Holdon járt, nem fizetett belépőjegyet ilyen értelemben. Fizikai adottságaik, felkészülésük nehéz próbáin válogatták ki őket. Még csak nem is ilyesmire gondolunk.
Sokkal inkább arról van szó, mi a feltétele annak, hogy iudaiunkba beépülhessen a Kozmosz feliáruló valósága.
A Kozmosz az a világ, amelybe beletartozott a Föld már akkor, amikor anyaga a csillagközi gáz- és porfelhőben volt szétszórva, és még ennek az állapotnak megismerhető előzményei és következményei is. A Kozmosz világában kap értelmet lakóhelyünknek kozmikus múltja, jelene és jövője, maga az itt virágzó élet és annak kozmikus előzményei. Része ennek a világnak annak megsejtése, hogy talán már értelmes lények éltek benne, amikor az ember még meg sem jelent a Földön.
Ebbe a világba belépni, annak tagjává lenni nem lehet sem pénzért, sem örökölt rang vagy szerzett méltóság árán.
Ide belépni csak a valóságra épülő, a valóságot tükröző ismeretek megszerzése árán lehet.



Az utat, amely ide vezet Kopernikusz, Galilei, Kepler, Newton, Einstein és más nagy szellemek taposták ki előttünk. Nem elég felismert igazságaikat, tételeiket megtanulni, az ő élményeik újraátélésével önmagunkban kell tisztázni a Föld és az ég viszonyát. Az ő szemükkel kell látnunk a természet valóságos összefüggéseit a térben és időben távolinak tűnő jelenségek között.
Talán elsősorban nem is az értelem számára állítja a legnagyobb követelményeket ennek a belépőjegynek az elnyerése. Sokkal inkább a szívet teszik próbára a töprengések és az alkudozások: megmaradjunk-e korábbi énünk világában, ahol látszólag oly szépen elrendeztünk mindent magunkban, vagy ha felismertük ellentmondásait, tagadjuk le azokat, hogy megmaradhassunk a megszokott, öröklött és kényelmes állapotunkban, vagy pedig vállaljuk a nyugtalanító harc minden kockázatát?
Az elképzelt és elhitt, soha nem látott világ vívja bennünk harcát a megsejtett és meglátott valóságok világával.
Tízezer évek kultúrájának emlékei, fogalmai között kell válogatnunk, mit tartsunk meg belőlük maradandó értékként, és mi minősül csupán emléknek. Évezredeken át csorbítatlanul megőrzött hitükért harcoltak elődeink, az éghez igazodó szemléletüket örököltük neveltetésünkben, oktatásunkban, meséinkben, közmondásainkban és oly mélyen belénk gyökerezett mindez, hogy önmagunk megcsonkítása nélkül nem tudnánk lemondani róla. Sokszor már nem is e hit mély átélése, hanem a hűség kerül a mérlegre.
Az anyag és a szellem, a hit és a tudományos világnézet ellentmondásai állítanak döntés elé.
Nem sokkal kisebbek azok a töprengések, amelyeket az értelem síkján keltenek bennünk a természet felismert igazságai.
Mi a világot nemcsak' elképzeltük és elhittük valamilyennek, értelmünkkel azt is kikövetkeztettük, hogy egyáltalán milyen lehet.
A szív első tiltakozását és lázadozásait gyakran az igazolta és támogatta, hogy a természet egymás után tárt fel olyan tényeket, és összefüggéseket, amelyek az értelem logikai rendjének is ellene mondtak, úgyszólván a józan ésszel összeegyeztethetetleneknek tűntek. A józan ész tiltakozására hivatkozva és egyszersmind a hit védelmében



utasították vissza Giordano Bruno, Galilei és Kopernikusz igazságait is. A tudomány legnagyobb lépését akkor tette, amikor a természet felismert új igazságai, amelyek addigi gondolkodásunkkal szemben álltak – beépültek a iermészet logikáját elfogadó gondolkodásmódunkba. Képtelenségnek látszó állítás volt a Föld forgása és keringése, a tehetetlenség elve és sok más egyéb felismerés az elmúlt századokban. De még az így megizmosodott értelmet is próbára tették a modern fizika felismert új igazságai. Newton az ég rendjét és logikáját tette a földi fizika alapjává, és ebből az alapból egy csodálatos technika nőtt ki. A newtoni mechanika oly tökéletesnek bizonyult, hogy úgy hittük, ahhoz már semmit nem lehet hozzátenni, belőle semmit nem lehet elvenni. Einsiein azt ismerte fel, hogy a newtoni világ csak része a Kozmosz nagyobb világának. Felismert igazságai a kor tudósait is válaszút elé állították, a mindennapi ember pedig több mint fél évszázad után is értetlenül áll velük szemben. A földi körülmények között csak részben tudjuk igazolni Einstein tételeit, érvényességi köre messze túlnyúlik a Föld határain. Ha azonban e határt átlépve belépőjegyet akarunk szerezni a Kozmoszba, ezeket a látszólag minden józan észnek ellene mondó igazságogokat is magunkévá kell tennünk, különben feltétlenül eltévednénk azon az úton, amely a Világegyetem jelenségeinek megértéséhez vezet.
Mi a célja és értelme a világnak?
A természet szépségét sokáig abban láttam, hogy ott minden szép rendben folyik, mindennek értelme és célja van.
Valaki, aki megteremtette a világot, úgy rendezte el dolgait, hogy ki is tűnjék belőle a rendezettség és a célszerűség. Sok vonatkozásában visszakísértő gondolat ez világképünk alakulásában. A vallásos hit felébresztésének egyik eszköze éppen a célszerűség kihangsúlyozása: lám mennyire kedves teremtményei vagyunk az Istennek, minden úgy van elrendezve, ahogyan az ember számára a



legjobb, Milyen felemelő érzés is beleélni magunkat abba, hogy éppen a Föld lett az ember lakóhelye. A Naptól 150 millió km távolságban, ha néha szélsőségesen is, de megkapjuk azt a fény- és hőmennyiséget, amely az élet megmaradásához szükséges. Milyen nehéz lenne az életünk, ha a Mars lenne otthonunk, ahol a légnyomás a földinek csak századrésze, alig van valami csekély víz, nincs elég oxigén, és a klíma is igen zord. Megnyugtató ebben a gondolatban élni, de az értelmes ember hamar rájön, hogy ez a gondolkodásmód logikailag is helytelen. Ha ugyanis a Földön mostohább körülmények lettek volna, ki sem alakulhatott volna a magasabb rendű élet. Vagy ha kialakulhatott volna valamilyen élet, az olyan lenne, amely éppen abban a környezetben érezné jól magát, s számára a mai földi viszonyok lennének elviselhetetlenek. Az éltető Nap a látható fényen kívül sokféle sugárzást kibocsát. Ha mindaz az ibolyántúli és röntgensugár és a töltött elemi részek áradata rázúdulna a Földre, ami a Napot elhagyja, kipusztulna itt az élet.
Milyen csodálatos tehát az, hogy a Földnek légköre van, amely felfogja e gyilkos sugárzásokat? Még csodálatosabb az, hogy az ultraibolya sugárzást a magas légkör ózonrétege fogja fel, amit a légkör oxigénjéből az ultraibolya fény termel, s így voltaképpen önmagának állít csapdát. Ha nem lenne ózonréteg, sokféle élőlény hamarosan kipusztulna, és megsínylené az ember is. Lehet ebben is célszerűséget, gondoskodást látni, de a valóság az, hogy mindez így van milliárd évek óta, így volt már akkor, amikor még ember nem élt a Földön. Az ember tehát a törzsfejlődés hosszú során át :ilyen környezetben fejlődött. Ha nem ilyen lenne a légkör, talán meg sem jelenik az ember.
Ugyanígy vagyunk a Földet övező ún. magnetoszférával, mely védőpáncélként felfogja a Föld felé tartó kozmikus sugárzás egy részét. Ha hirtelen, egyszerre megszűnne ez a sugárzási övezet, sugárveszélybe kerülne a Föld egész élővilága.
Nem a természet alkalmazkodott tehát az emberhez, hanem az ember szervezeti felépítése alkalmazkodott a meglevő viszonyokhoz. Csodálatos dologként szokás említeni, hogy az emberi szem éppen



azokra az elektromágneses sugárzásokra érzékeny, amit mint fényt szemével felfoghat. Vakok lennénk, ha szemünk úgy alakult volna, hogy a hosszúhullámú rádió- vagy az ultraibolya sugárzás felfogására lenne alkalmas, mert ezek a sugárzások nem hatolnak át a légkörön. Soha nem gyönyörködhetnénk az égboltban. Valószínűbb az, hogy ha az infravörös és az ultraibolya fény is átjönne a légkörön, szemünk úgy alakult volna, hogy azok felfogására is alkalmas legyen.
Vannak itt a Földön élőlények, amelyek oly mélyen élnek a tengerben, ahová már nem hatol le a fény, így életmódjuk az éjszakai életre kényszerített. Sok mindent meglátnak ezek a lények, ami számunkra láthatatlan.
A valóságos világ tényei ellene mondanak annak az ember érdekében megnyilvánuló célszerűségnek, amit szentimentálisan a világnak tulajdonítunk, vagy annak a láthatatlan lénynek, aki az egész világot az emberért teremtette.
A filozófia teleologikusnak nevezi a célszerűségi szemléletet, és ha ez lényegében más, mégis sok vonatkozásban megtalálható a teológiai szemléletben. Az élet fejlődése, de a Világegyetem élete sem olyan simán zajlott, mint ahogyan azt a mindenben a célszerűséget kereső ember látja. Borzalmas csillagkatasztrófák előzték meg a Föld születését, és nagyméretű geológiai és biológiai katasztrófák láncolatán át alakult ki a Föld mai képe. És ez a kép is csak távolról nézve békés és nyugodt. De elég egy morzsányi földet, egy csepp vizet tenni a mikroszkóp alá, a benne látott ádáz harc az életért kicsiben elénk tárja azt, ami itt a Földön végbement évmilliárdokon át, am g megjelenhetett az ember. Amíg az egysejtűből ember lett, a természet megszámlálhatatlan mennyiségben hozta létre az élőformák életképtelen változatait, amelyeknek el kellett pusztulniuk, hogy a fejlődést biztosító változatoknak teret adjanak. Jégkorszakok, özönvizek, pusztító viharok, vulkánkitörések, földrengések és egyéb természeti katasztrófák gátolták az élet békés fejlődését. Millió évenként, amikor a Föld mágneses pólusai felcserélődnek, hosszú időre megszűnik a Földet övező sugárzási



övezet, és ilyenkor rázúdulnak a felszínre az addig fogva tartott kozmikus sugarak. Ez minden bizonnyal mindig katasztrofális az élővilágra. Fajok pusztulnak ki, és csak azok viszik tovább a fejlődést, amelyek át tudják vészelni a sugárzás megnövekedését.
Hogyan illesszük be mindezt a célszerűségnek abba a békés rendjébe, amit a világnak tulajdonítottunk? Vagy talán csak az ember tulajdonította a célszerűséget a világnak? Gyakran hangoztatott rendje az is a világnak, amit az égitestek mozgása tükröz: az Isten úgy szabta meg az égitestek pályáit, hogy mindegyik zavartalanul járhassa a maga útját. Még az egyik amerikai űrhajós is ebben a nagyszerű rendben látja vallásos hitének támaszát. A Hold pedig tele van csillagsebekkel, nemkülönben a Mars is. Égitesttel történt összeütközés emléke az arizonai meteorkráter, a Tunguz-katasztrófa, a szihote-alinyi kráterek, és egyre több nagyméretű, betemetett krátert fedeznek fel a Föld felszínén, amelyek kétségkívül óriás meteorok, kisbolygók vagy üstökösök összeütközésének nyomai.
A valóság az, hogy az égitestek összeütközése ugyanazoknak a mozgásiörvényeknek következményei, amelyek megszabják a bolygók útját.
De hogyan? Ugyanaz a törvény egyszer a rend biztosítéka, máskor pedig a katasztrofális összeütközésé?
Igen, úgy látszik, a természetnek más a logikája és az etikája is, mint az emberé.
Földünk, ez a parányi égitest naponta ötezer tonna égitestparánnyal ütközik össze. Bármely pillanatban a Földnek rohanhat egy néhány km átmérőjű kisbolygó, amelynek összeütközése egy szempillantás alatt esetleg egy tízmilliós várost is eltüntethetne a Föld színéről, és százmilliók életét követelné. Minden ilyen összeütközés, minden hullócsillag-felvillanás azt jelenti, hogy pályájukat keresztezte a Föld. Nincsenek tehát az ember védelmére alkotott, egymást kizáró pályák, csak törvények vannak, amelyek szerint az egymást keresztező pályákon mozgó égitestek összeütközhetnek egymással. De például a nagybolygók pályái nem keresztezik egymást, mert ott alakulhattak ki, ahol ilyen zavaró hatás



nem érvényesült. Nincs más választás: vagy továbbra is belekényszerítjük a világot és annak jelenségeit szűk látókörünk kereteibe, vagy lemondunk dogmáinkról, ábrándjainkról, és alkalmazkodunk a természet rendjéhez és annak törvényeihez. A fejlődésnek csak ez utóbbi lehet az útja. Ennek a problémakörnek vannak mélyebb vonatkozásai is. Ezek a nagyon is emberi kérdések minden bizonnyal bennünk is felmerültek már: mi a célja az egésznek, a csillagok keletkezésének, az élet kialakulásának, az ember harcainak és örömeinek, a bolygók születésének és pusztulásának, miért kell megszületnie az embernek, ha élete mulandó?
Ezerféle változatban fogalmazódik meg ez a kérdés, és nem találtunk senkit, aki ezekre megnyugtató választ tudott volna adni.
Az emberi élet célja és értelme, hogy dicsőítse teremtő istenét mondja a vallás. Miért kell dicsőíteni? Azért, mert nagy és mindenható, mert szerető gondoskodásával őrködik fölöttem? De miért lettem? Azért, hogy őrködjenek felettem? És az Istennek is az az értelme, hogy hallgassa nagyságát dicsőítő imáinkat? Vagy nem is szabad ilyen lázongó kérdéseket feltenni? Töltsem be a törvényt, s majd halálom után az örökkévalóságban megtudom a nagy titkot? Tehát a mennyei jutalom az élet célja?
Az élet célja a küzdés maga – mondja Madách. És a küzdés mire való?
Az élet célja a lemondás, az önsanyargatás által a túlvilági üdvösség biztosítása – mondja a szerzetes.
Az élet célja és értelme az élvezet hajszolása – mondták egyes görög filozófusok, és mondják modern követőik.
És ha mégis akadna valaki, aki minden ember számára meg tudná adni a helyes választ, akkor is tovább kérdeznénk.
Mi a végső célja a természetnek azzal, hogy egy irtózatos robbanásban anyagát szétszórja, amiből csillagok és a bolygókon élet lesz, s mindez egyszer megszűnik, a csillagok anyaga szétszóródik a térben, s talán majd egyszer egy gravitációs összeomlásban ismét összetömörül, hogy egy újabb robbanásban új világot szüljön?



Ilyen és hasonló kérdéseket mindig feltett az ember öntudatra ébredése óta, de választ sohasem kapott.
Nagyképűség lenne azt ígérni, hogy majd én megadom a választ. Legfeljebb arra vállalkozhatom, hogy elmondom, a magam számára hogyan oldottam fel ezt a problémát.
A célszerűségnek az a megfogalmazása, ami bennünk él, idegen a természettől.
Nincsen olyan válasz, amely az egész természetre, minden kor emberére, sőt életünk különböző szakaszaira egyformán érvényes lenne. Más volt a világ állapota, és törvényei is mások voltak, amíg csak gázfelhőkből állt a világ, s még nem voltak csillagok. Más lett a világ állapota, amikor kialakultak a csillagok, és megszülték bolygórendszereiket. Más volt a bolygók élettelen korszaka, mint az élő világgal benépesített Földé.
Mások voltak gyermekkorom álmai és ábrándjai, mint amelyek ifjúkoromban lelkesítettek, és ismét más a munka, az alkotás korszaka, és ismét más állapot az, amelyben a búcsúzásra készülve az ember vallomást ír, a világról:
Más a követelménye és tennivalója a mai kor emberének, mint ami honfoglaló őseimé volt. Más célt és értelmet adott az életnek a háború rémülete, és más feladatokat ró ránk a jelen, és a felelősség, ami a jövő iránt él bennünk.
Más hangsúlyt kapnak kérdéseink aszerint is, hogy milyen időskálában gondolkodunk.
Sok nyugtalanító kérdés élét letompította bennem az a kozmikus panoráma, amit a csillagászattól kaptam.
Sok mai problémánk kínozta már az embert akkor is, amikor jóformán semmit nem tudott a világról. Kutatta a végtelen határát, amikor még csak legszűkebb kozmikus környezetének távolságait tudta felmérni. Ma, amikor a fényévek milliárdjairól beszélünk, nemcsak a tér, de az idő határai is hihetetlen mértékben kitágultak. A megismert kozmikus időskála szerint csak tegnap jelent meg az ember, és a természet problémáink megoldására ezerszer annyi időt kínál, mint amennyit az ember megjelenése óta magunk mögött hagytunk. Hogyan adhatnék választ ma olyan kérdésekre, amelyeknek



megválaszolásához csak millió év múlva szerezheti meg az emberiség a szükséges ismereteket?
Mi a különbség, ha a választ a vallás szerint a halálom utáni öröklétre, vagy a tudomány szerint a távoli jövőre hárítom?
Van különbség. Az egyik álláspont végleg lezárja a kérdési, a másik pedig aktivitásra serkent, hogy a jövő meg nem határozható időtartama lerövidüljön. A természet rendjét az adott állapot és a törvények szabják meg.
Az emberi élet célját és értelmét is az az állapot szabja meg, amelyben élünk.
Szent-Györgyi Albert Nobel-díjasunk valahogy így fogalmazta meg egyik írásában az emberi élet célját és értelmét: megkeresni a világban, a társadalomban azt a helyet, amely a mi helyünk, ahol olyan feladatokat kell elvégezni, amii rajtunk kívül senki más nem végez el.
Nobel-díjas biokémikus nem lehet mindenki, de még űrhajós sem. Tanár, mérnök, orvos, esztergályos, lakatos, kőműves, úttisztító ezer és ezer van az országban. Hol van olyan hely, ami reám vár, amelynek feladatait egyedül én végezhetem el?
Lehetek olyan tanár, amilyen még nem volt, amilyen egyedül én lehetnék, de lehetek olyan eszményi orvos, aki még az orvosi esküben foglalt orvosnál is különb, lehetek szakmámban, munkatársi viszonyomban mindenki másnál különb. Mindenkire vár egy ilyen hely, az életnek bármely területéről legyen is szó. Olyan hely, olyan feladat, amit a mai kor valósága és a jövő iránti felelősség határoz meg. Ennek keresésén és megtalálásán túl talán nem is lehet más célja és értelme életünknek. De miért van a világ, miért kell benne feladatokat vállalni? Addig, amíg a jelenben felismert tennivalókat el nem végzem, ezek a kérdések elvesztik jelentőségüket, és sem én, sem senki más nem adhat választ arra, mi lesz 50 vagy 100 év múlva élő utódaink életének célja és értelme. És hiábavaló törekvés lenne arra is feleletet keresni, hogy mi lesz hatmilliárd év múlva, ha kiég a Nap hidrogénkészlete, és vörös óriássá válva felperzseli a Földet. Nem nyugtalanítanak ma már olyan problémák, amelyek ifjúkorom



kereső korszakának égető, nyugtalanító kérdései voltak. Nem azért, mert elmúlt az idő fölöttem, mert kinőttem az ifjúkorból, hanem azért, mert az örök érvényű válaszok keresésében felismertem az emberi tökéletlenséget.
Emberi kérdések ezek, de emberi türelmetlenség az, hogy mindent szeretnénk tudni, azt is, amire iti és most nincs válasz.
Az itt a térbeli szűk keret, amelyben élünk, amely folyton és rohamosan tágul. Sok minden van még, ami itt, szűk környezetünkben tudatunk számára még nem létezik, mégis valóság. Ugyanígy sok minden lehetséges, ami most nem létezik, de létezni fog holnap, száz vagy százezer év múlva. Úgy igaz, ahogyan Galilei mondta, vagy ahogyan neki tulajdonítják a bölcs mondást: az igazság az idő gyermeke. Ki adjon hát választ a kérdésre: miért van a világ, ha a csillagász sem tud rá felelni? ő is inkább beszél az emberről, az emberi életről, pedig ez sokkal inkább az író, a művész feladata.
Maradjon is az ő feladatuk. De szeretném, ha elfogadnának útitársként, hogy kalauzuk legyek a csillagok birodalmában.
Eredetünket, származásunkat követve a szálak a Föld határainál is messzebbre vezetnek a térben és az időben egyaránt. Lakóhelyünk a Föld, és a testünket felépítő elemek részei annak a kozmikus anyagfelhőnek, amiből a Nap és a Föld lett.
Lehet, hogy az ott elindult kémiai fejlődés során megjelent első szerves molekulák egy másik csillag bolygóján kialakult életnek is kezdetei voltak. Élnek-e ott is hozzánk hasonló lények, emberek? Számukra ugyanazok a kérdések jelentenek problémát, mint nekünk? Ha tisztábbak és nemesebbek, hogyan jutottak el odáig? Talán bejárva a Kozmoszt, tudomásul véve annak valóságait, segítséget kaphatunk legalább ahhoz, hogy a magunk dolgaiban jobban eligazodhassunk.



Anyag és szellem
Ezen a címen akadémikus vitát lehetne kezdeni, elmondani, miként vélekedtek róla korábban, és mit tartanak erről a ma élő emberek. Mély emberi problémákat érint ez a két fogalom, és világszemléletünk meghatározója. A külső világ rendjének és belső világunk tartalmának értékrendjét határozza meg, melyiknek milyen szerepet szánunk. Szellemnek mondjuk gyermekkorunk kísérteteit, akik a megholtak árnyképei, vagy fehér ruhába öltözött formájukban éjféltájt megjelennek. Az ilyen szellemek a romantikus rémtörténetek és a hátborzongató históriák kedvelt alakjai. Az emberiség nagy szellemei a nagy felfedezők, gondolkodók és halhatatlan művészek, akiknek alkotásai örökké megmaradnak. Szellemi áramlatnak mondjuk egy-egy új eszme térhódítását.
Itt viszont a szellem fogalmán az anyagtól független létezőt értem, amelyet személyes vagy személytelen formában az emberiség segítségül hívott a dolgok értelmezésében attól kezdve, hogy el akart igazodni a körülötte zajló események és jelenségek között.
A probléma tehát inkább így fogalmazható meg helyesen: az anyag vagy a szellem a végső forrása a történéseknek kint a természetben es bennünk? Aki azt állítja magáról, hogy erre a világra már úgy született, mint akinek ez soha nem jelentett problémát – az talán nem is földi ember, hanem egy szuperintelligenciájú civilizáció ide tévedt gyermeke.
Útkeresésem hosszú időszakában rendkívüli hatással volt reám az a felfogás, mely szerint az emberi faj alacsonyabb rendű csoportjába tartoznak a legtöbben, életüket az anyag határozza meg, nincs semmi érzékük az emelkedettség, a finomság iránt. A kevesek ezzel szemben felül tudnak emelkední az anyagi világon, a szellemvilággal vannak rokonságban. Nekik adatott meg a képesség, hogy az anyag vak erőinek érvényesülésén túl meglássák a minden dolgok mozgatórugóit, a dolgok végső okát, célját és értelmét. Ez a szétválasztás ösztönösen vonz sok kereső fiatalt, éspedig



egyértelműen a szellemvilág felé. Vonzott tehát engem is, aki szenvedélyesen kerestem az élet célját és értelmét.
Úgy voltam, mint a gyermekkorát élő emberiség, mindent, ami ismereteimen kívül volt, mindent, amire ismereteim alapján magyarázatot nem tudtam adni, ennek a szellemvilágnak a hatáskörébe utaltam. Az Isten fogalma nemcsak azt jelentette számomra, aki őrködik minden lépésem fölött, megkímél a nagyobb veszedelmektől, azt is hittem, ha magam is beleesek az Istentől elrugaszkodottak kátyújába, nem büntetés az, csak próbatétel. E személyes kapcsolaton túl az egész világ ura ő.
Amire ismereteim természetes magyarázatot adtak, azt kivontam hatóköréből, de amire sem én, sem senki más nem tudott magyarázatot adni, azt továbbra is neki tulajdonítottam. Mi van a Hold túlsó felén? Mi van a Föld belsejében, van-e élet a Marson, mi lesz velem holnapután? Meddig élek? Mindezt csak az Isten tudja, aki ezt a titkot nem árulja el. Hogyan lett a világ? Hogyan keletkezett az élet? Senki emberfia nem tudja ezt, csak az Isten tudhatja. Ma már tudjuk, mi van a Hold túlsó felén, a Vénusz felhőtakarója alatt, hamarosan megtudjuk, van-e élet a Marson, kezdjük már sejteni az anyag életté szerveződésének folyamatát, és így mindig kevesebb lesz, amit láthatatlan szellemi erőknek kell tulajdonítanunk. És eközben sok alapvető törvényt megismerünk, amelyek magyarázatot adnak korábban megoldhatatlannak látszó kérdéseinkre is. A Biblia a zsidók származását levezeti az első emberpárig, és évek pontosságával kiadódik a teremtés időpontja is. A láthatatlan szellemi lény tehát ekkor avatkozott be a Föld történetébe a semmiből teremtés útján. Utánaszámolva az üledékes kőzetek rétegeit, ezerszerte, tízezerszerte nagyobb múltról árulkodik maga a természet. A kőzetbe zárt radioaktív elemek a Föld 4,6 milliárd éves múltjáról tanúskodnak. A Föld köré vont égi kárpit nem létezik, a legkülönbözőbb távolságban levő csillagok és csillagrendszerek rajzolják ki számunkra az égboltot. Ma már a tér és az idő határai is kitágultak. A teremtés pillanata aszerint húzódik vissza az időben, ahogyan az egymást követő eseményeket a fizika törvényei segítségével



magyarázni tudjuk. Amikor először találkoztam ezzel a kérdéssel, már napvilágot láttak elméletek a Föld kialakulásáról. Akkoriban a kezdet már nem a Föld teremtése volt, a párbeszéd így alakult:
Szellem: Rendben van, a Föld nem hirtelen, egyszerre lett, hanem a Nappal közös anyagból alakult ki, de miből lett a Nap? Anyag: A csillagközi gáz- és porköd összesűrűsödéséből. Szellem: És honnan lett ez a gáz- és porfelhő? Anyag: Nem tudom. Szellem: Lám, te nem tudod, en tudom, ezek azok a vizek, amelyek fölött az Isten lelke lebegett. Itt kezdődik a teremtés.
Teltek az évek, az évtizedek. A megszemélyesített szellem és anyag egy személyben mi magunk vagyunk, a szív a szellem, az értelem az anyag jelképe, amelyek elsősorban saját bensőnkben vitatkoznak egymással. Mi alkudoztunk önmagunkkal, amikor a csillagközi gáz- és porfelhők forrásait az atomi anyagot sugárzó és a szétrobbanó csillagokban ismertük fel. Elfogadható magyarázatot találtunk az elemek keletkezésére, a Világegyetem tágulására, és az ősrobbanás pillanatától kezdve minden esemény megérthető lett a fizika törvényei alapján.
Azt jelenti ez, hogy ebből a mintegy húszmilliárd éves folyamatból kiszorult az anyagfölötti szellem beavatkozásának szükségszerűsége. Az önmagunkkal folytatott vita így alakult:
Szellem: Azt mondod, hogy a csillagközi gáz- és porfelhőket a csillagok sugározták ki úgy, ahogyan a Nap is nagy mennyiségű atomi részecskét szór szét a térben a napszél formájában, és vannak szupernóvák, szétrobbanó csillagok, amelyek anyaguk tetemes részét szétszórják. De honnan kezdődik ez a szétszóródás és csillaggá tömörülés? Anyag: A Világegyetem ma látható részének anyagát egy hatalmas ősrobbanás vetette ki magából. Azelőtt az egész látható Világegyetem anyaga egy szupersűrű és forró formában volt jelen. Szellem: És honnan lett ez az ősanyag?



Anyag: Nem tudjuk. Szellem: Lám, én tudom, ez volt a kezdet.
Így aztán a kezdet kitolódott húszmilliárd évre. Miután meggyőződéssé érett bennem az a néhány alaptétel, amelyeket a fizika megmaradási tételeinek nevezünk, s amelyeknek eddig egyetlen természeti jelenség nem mondott ellene, értelmem azt mondatja, hogy az ősrobbanás előtti anyag is folytatás. Az a bibliai szöveg, amely szerint az Isten kezdetben megteremtette a világot, belehelyezte annak törvényeit, és attól nem tért el lényegében azt fejezi ki, hogy ettől a pillanattól kezdve minden megy a maga útján, a törvények benne vannak az anyagban, a világban, ott hatnak, és alakítják a világ arculatát.
Első pillanatra már csak árnyalatinak tűnik a különbség az anyagelvűség és a hívő álláspontja között.
Az anyag vagy szellem problémája így alakul: mi indította el az egészet? Ennek feltételei is az anyagban vannak, vagy kellett lennie egy Első Mozgatónak, egy anyagfölötti szellemi lénynek, aki az egészet megtervezte?
A természettudományos modern anyag fogalma szerint minden „anyagi", amire érvényesülnek a fizika megmaradási tételei. Egyik ilyen megmaradási tétel az impulzustétel. Impulzus, mozgásmenynyiség nem teremthető a semmiből, impulzust csak egyik anyagi test adhat át a másiknak. Ha volt valami, vagy valaki, aki a nyugvó anyagnak az első impulzust adta, az a modern fizikai szemlélet szerint csak valamilyen anyagi forma lehetett. Anyagtól független, anyagfölötti, az anyagot nem hozhatja mozgásba.
Rideg és kegyetlen megállapítása ez a tudománynak, aminek hallatára megborzad a szív, és habozni kezd az értelem. Ez a legelkeseredettebb küzdelem, amit belső világunknak meg kell harcolnia.
Sokan vannak, akik úgy vélik, hogy a világ jelenségeinek anyagelvű magyarázata csak a szocialista államok polgárai számára kötelezők, itt az az illem, hogy így lássuk, vagy legalábbis így mondjuk. A valóság az, hogy a modern fizikai szemlélet lényege nem módosul társadalmi rendszerek szerint, legfeljebb értelmezésbeli különbségek vannak.



A vallásos hitnek ma már sokakban olyan megtisztult formája él, amely nem igényli, hogy világi hatalom legyen vagy a természettudományokban eligazítson, hanem beéri azzal, hogy bensőnkben békét teremtsen.*1
Hit és világnézet
Öt és féléves koromban mentem iskolába. Kis termetem miatt hosszú időn át a tornasorban az utolsó előtti hely volt az enyém. Mire ötödikes gimnazista (mai elsős) lettem, hirtelen nőttem izmos fiatallá. A legtöbb sportágban én voltam az első. „Szép nagy marha ember – papnak való" mondták a szalontai idős asszonyok. Így, mondták ezt Biharban, ahol a „marha" jelző körülbelül a „derék" fogalmához hasonló.
El is képzeltem magamat ebben a szerepben, mégsem lettem prédikátor.
Vonzott azonban a hit világa. Megszokott környezet ez vidéken, ahol a szellemi életet a tanárok, a tanítók és a papok képviselték.
A vasárnapi prédikációkból azt vittem magammal, amit a többiek. Rendes ember az, aki templomba jár, nagy ünnepeken úrvacsorát vesz, büszke ősei kálvinista hitére, hit dolgában nem alkuszik sem a lutheránusokkal, sem a katolikusokkal. A kálvinista gyermekeinek üdvösségét veszélyezteti, ha más vallásúakkal házasodik. A kiváltságosok büszke öntudatával vallottam tehát magamat a gályarabok szenvedéseivel megpecsételt közösség tagjának. Minden más vallású embert idegennek éreztem, lelki szegénynek,
1 A vallás évszázadokkal ezelőtt kezdődött nagy visszavonulásának utolsó területe az ember belső világa. Uralma azonban itt sem végleges. Amilyen mértékben sikerül belső világunk és a környezetünkkel való kapcsolat törvényszerűségeit megismerni és azt optimálisan megváltoztatni, olyan mértékben tűnik el a vallásnak itt említett és ma még valóban meglevő funkciója és formája is. (A szerkesztő megjegyzése.)



megtévesztettnek. Hogyan élhetnek így, és hogyan állnak meg majd a végítélet előtt?
Aki nem kálvinista, az nem is lehet igazán keresztyén, a katolikusok is csak keresztények, az evangélikusok, lutheránusok, unitáriusok pedig olyan felemás hitűek, nem is szólva a görög katolikusokról és görögkeletiekről, metodistákról, baptistákról-szombatosokról, jehovistákról, akik elfajult szekták hívei. Megtérítendő pogányoknak tartottam a buddhistákat, mohamedánokat és más keleti vallások hívőit. A zsidóságot valahova e két csoport közé soroltam. Amikor beiratkoztam az egyetemre, magányosnak és idegennek éreztem magamat Budapesten. Kerestem a komolyabb fiatalok társaságát. El is határoztam, hogy csatlakozom az egyik diákszövetséghez. Amikor be akartam lépni az ajtón, az előszobából összecsattanó biliárdgolyók hangját hallottam. Megálltam, és nem mentem be, – nem az én világom ez – és visszafordultam. A Pro Christo Diákszövetségben találtam lelki otthonra. Ez a társaság a krisztusi tanok alapján a felekezetközi megértést akarta megvalósítani. E Szövetség szellemi vezetői az ország legnevesebb református és evangélikus papjai és püspökei voltak. Nem voltam még 25 éves, amikor a Szövetség főtitkári tisztével bíztak meg. Ebben a minőségemben sok nemzetközi diákkonferencián vettem részt.
A Pro Christo Diákszövetség a felekezeti sovinizmustól szabadulva, kifejezetten vallásos tartalma mellett is szabadabb szellemet képviselt, mint a felekezeti vallásos Diákszövetségek. A Diákszövetség Üllői úti helyiségei a harmincas évek elején otthont adtak sokféle törekvésnek. Megfordultak ott sokan, akik 1945 után az ország vezetői lettek. Teret kaptak itt a haladó szellemű írók és művészek is. A bibliaórák, a minden előadás előtt és után az imádkozások az egyházi szertartásokat tükrözték. Ezeket idegenkedéssel fogadták azok a fiatalok, akiket elsősorban a társadalmi problémák vitáinak szabadabb légköre vonzott hozzánk. A naponkénti összejövetelek, a nyári táborozások tiszta légkörében a meditációk csöndes percei a hit világának mélységeit tárták fel előttem.



Krisztus királyságának őszinte harcosa lettem. Mint matematika-fizika szakos tanár, jó eredménnyel vizsgáztam. Ennek ellenére annak a szellemi forradalomnak, amely a tudományban, a világ megismerésében ez idő tájt folyt, hullámai nem értek el.
Egyszerűen tudomást sem szereztem arról, hogy a világban helyét kereső értelem előtt egy egészen új világ nyílt meg.
Nem vettem tudomást az emberi társadalom izzó problémáiról. Belső meggyőződéssel hittem, hogy a tudomány és a társadalom problémái másodrangúak, az emberiségnek Krisztusra van szüksége, a benne való hit mindent megold.
Úgy hittem, hogy amit a tudomány felderíthet, nem lehet több, mint ami a Kijelentésben van, ha pedig mást mond, az nem lehet Istentől való. Hittem azt, hogy az emberiség sorsa Isten kezében van, eleve elrendelés az, hogy kinek kell rabszolgaként, kinek uralkodóként leélnie az életét. Minden lázadozás ez ellen hiábavaló küzdelem.
Abban a szellemi közösségben, amelynek tagja voltam, jól éreztem magamat. Ez volt egész világom, és észre sem vettem, hogy ezzel nagyon szűkre zsugorodott körülöttem a világ. Éppen azoktól különültem el, akiket meg akartam változtatni. Be nem vallottan is, magasabbrendűnek, felsőbbrendűnek hittem magamat és társaimat. Mi vagyunk a kiválasztottak, akikre isteni küldetés vár, a kívülállók a nyomorult, szegény hitetlenek, akiket meg kell téríteni. Volt is mélységes hitem ehhez a feladathoz, csak erőm nem volt hozzá. A hit megrázó mély élményeinél talán csak annak a felismerésnek és beismerésnek döbbenete volt nagyobb, hogy nem vagyok kiválasztott, sem kiváltságos, és nem vagyok a kegyelem által védettebb azoknál, akiket szánalomra méltó hitetleneknek tartottam. Hitem sokkal inkább elválasztott az emberektől, mint hozzájuk kötött volna. Sok vakbuzgó hívővel találkoztam, akiket saját közössége szinte szentként tisztelt, de kint az életben, a családi környezetben, a társadalomban szinte elviselhetetlenek voltak.



A másik megrázó élményt az adta, hogy a természet, a világ másnak mutatja magát, mint ahogyan hitemben élt. Az a világszemlélet és világnézet, amely hitemből nőtt ki, ellene mondott a természet és a társadalom valóságainak.
Amikor először tárult fel előttem az égbolt valósága, olyan tényekbe ütköztem, amelyek ellene mondtak hitemnek.
Lehetséges lenne, hogy az Isten által adott értelem igazsága más, mint a hit igazsága? Ha az értelmet is az Isten adta, meddig hallgathatunk értelmünkre? Csak addig, amíg igazolja hitünket? Ha ellene mond, az már a Sátántól való?
Ha a hitért vállalt mártíromság az igazság záloga, kinek higgyek? Az egyházi üldözést vállaló Kálvinnak, vagy az általa megégetett Servet Mihálynak? A hit tisztasága fölött őrködő Szentszéknek, vagy a kegyetlen meghurcoltatás után máglyán elégetett Giordano Brunónak?
Az égi szférák és kristálygömbök tanát hirdető Egyháznak, vagy a lelkileg meggyötört Galileinek, akinek távcsöve a Holdon hegyeket, krátereket, s a Jupiter körül keringő holdakat mutatott? Ebben a vallomásban elmondtam sok mindent azokból a megrázó élményekből, amelyeknek részese lettem. Nem egyszerű és zökkenőmentes folyamat volt a megismerésnek ez az útja, minden új igazság elfogadását belső vívódások és töprengések előzték meg. Az egyéni üdvösségemre korlátozott hitemen túl azt ismertem fel, hogy az egyedülinek hitt törvényeken kívül vannak más törvények is, olyanok, amelyek megszabják a természet rendjét, és olyanok, amelyek a társadalmat irányítják. Én magam egyformán mindkettőnek szerves része vagyok, egyikből sem szakíthatom ki magamat. Egyéni életem csakis az emberi közösségben kaphat értelmet, vállalnom kell az egész emberi társadalom jelen állapotának minden gondját, baját és örömét. Hol vonható meg ezek után a hit határa? Úgy hittem még, hogy amit a világból mint igaz ismeretet megoszt velem az Isten, azt el kell fogadnom az ő műveként. Ami ismereteinken túl van, a hit birodalmához tartozik.
Ilyen területnek fogtam fel az élet problémáját. Hiába kerestem, a tudomány nem tudott megnyugtató választ adni.



Egyik kis könyvemben azt írtam ezért, hogy az élet titka Isten kezében van. A távcső világa (1941) c. munkámban is hivatkoztam a Teremtőre. Nem sokkal 1945 után, amikor szerte az országban még öles plakátok hirdették a politikai pártok jelszavait, tele volt a város az „ISTEN, CSALAD, HAZA" feliratú plakátokkal.
A szocializmus eszméi, és különösen a kommunizmus a szószékek által átkozott tanok voltak. Bennem is élt ellenszenv ezek iránt egyes visszatetsző kezdeti megnyilvánulásaik miatt. Ma is vannak, akiket mem mélységes hitük indít a templomokba, inkább azt akarják kinyilvánítani, hogy az ő világuk más, mint ami körülveszi őket. Különösen gyakori volt ez az első időkben. De ellenkezésem igazi forrása hitem volt. Akkoriban még adjunktusi státusban dolgoztam a Szabadság-hegyen, amellett irányítottam a Magyar Csillagászati Egyesületet. Amikor a Rákosi-korszakban elbocsátottak állásomból, írásaimat is felhasználták ellenem. Addigi fizetésem egyharmadáért óraadó tanári állást vállaltam Újpesten.
Hitem mártírja lettem? Nem mondtam ezt akkor sem, és nem mondom ma sem.
Sok minden zűrzavaros volt még akkor előttem, és különösen fejletlen volt még közösségi tudatom.
Száműzetésem néhány éve alatt oktatással foglalkoztam, majd 1954ben visszahívtak az Uránia élére. Új világom a csillagászat és a fizika lett. Mohón igyekeztem pótolni az elmulasztott ismereteimet, és ezek adták további életem tartalmát. A hitetlenségnél nagyobb rossznak ismertem fel az elmaradottságot, amelyben én is éltem. Ifjúkori hitem megszabta világszemléletemet. A valóság megismerése új szemléletet, új világnézetet adott. És hova lett a hitem?
A hitemre felépülő világnézetet felváltotta egy újfajta hit, ami a természet és a társadalom valóságának megismeréséből nőtt ki. Korábbi hitemből kihullott minden, ami a megismert törvényeknek és a valóságnak ellene mond.



Nem hiszek abban, hogy a törvény személyválogató. A törvény szigorát egyformán kell viselni hívőnek és hitetlennek.
Nem hiszek a természetfölötti csodákban, az oszlásnak induló halottak feltámadásában, nem hiszek sok mindenben, amit a Hiszekegy kötelezően ír elő. Nem hiszem azt sem, hogy Józsué megállította a Napot, a víz borrá változtatását és az ötezer ember megvendégelését.
Mi az a hit, ami megmaradt számomra, aminek forrása a megismert valóság?
Hiszek a jóság, a szépség és a szeretet megtisztító erejében. Hiszek abban a humánumban, amely nem tesz különbséget hívők és hitetlenek, fehérek, sárgák és feketék között. Hiszek abban, hogy nyomorúságaink 16 forrása társadalmi eredetű, és az, hogy az emberiség nagy részéből hiányzik a közösségi tudat. Hiszek a közösségért való áldozatvállalás értelmében. Hiszek a munka, az alkotás felemelő örömében. Hiszek a nemes eszmék társadalomformáló erejében, hiszek abban, hogy az emberiség mint élő szervezet egyszer megszabadul anyagi és szellemi terheitől, hogy felnőtté válhat, hogy megerősödik és önmagát tudja gyógyítani. Hiszem azt, hogy az a szellemi és anyagi zűrzavar, amelyben a ma emberiségének nagy része él, olyan állapot, amit törvényszerűen szab meg az a belső kultúra, amit a ma egész emberisége képvisel.
A világ kettéosztottsága a politikai, ideológiai ellentétek, az anyagiaknál is nagyobb szellemi aránytalanságok, az egységre törekvés, a lelkek mélyén lappangó és kirobbanásra váró elégedetlenség és gyűlölet, a munkamorál, a felelőtlenség és áldozatkészség, az önzés, a hiúság, a kapott hatalommal való visszaélés és a minden területen ellentétként jelentkező megnyilvánulások együttvéve adják azt az állapotot, amelyben ma élünk. Ennek az állapotnak fejlődésében és megtisztulásában hiszek.
Volt idő, amikor lehetségesnek tartották, hogy holnaptól kezdve az emberek kitépik szívükből a vallásos hit gyökereit és megtagadják az Egyházat. Talán helyesebb lett volna úgy vélekédni erről a kérdésről, amint azt az egyik vezető államférfitől hallottam.



− Kedves K. elvtárs, X. Y-nal baj van. − Mi az a nagy baj? − Képzelje el, X. Y. misére jár. − És mi a baj? Hogyan dolgozik, milyen a viszonya a többi dolgozóhoz? − Elsőrendű munkás, a dolgozók közötti magatartása példamutató. − Akkor csak járjon misére, ameddig erre szüksége van. Ebben az idézetben az a mély igazság, hogy belső világunk tartalmát nem lehet egykönnyen mással felcserélni. Ahhoz ragaszkodunk, amit hajlamaink, ismereteink, képességeink szűrőjén magunkba építünk. Minden beépült érték rendjében csak a felismert nagyobb igazság hozhat új rendet.
Soha senki nem kényszerített, és nem is kényszeríthetett volna, hogy mást mondjak, mint amit őszintén mondhattam.
Mást mondok ma a Föld és ég viszonyáról, mint korábban mondtam. Egyik éppen olyan őszinte, mint a másik.
Reggel a pontos idő után érdeklődőnek azt mondom, hogy 8 óra van. Délben azt mondom, 12 óra az idő. Hogyan? Reggel egészen mást mondtam. Az idő nem állt meg ezelőtt kétezer évvel. A világról alkotott mitikus, legendás képet a megkérdezett természet válaszaira épülő új világkép váltotta fel. Évszázadokkal ezelőtt a gyermekbetegségeket boszorkányok szemmel verésével magyarázták, vagy azzal, hogy Isten próbára teszi hitünket. A gyógyulás egyetlen lehetőségét az imádság adta. Mit tenne egy mai hívő család, ha 40 fokos lázban fekvő gyermekére az orvos azt mondaná, hogy majd imádkozom érte. A hívő család inkább a hitetlen orvoshoz megy, aki lázcsillapítót, orvosságot ír fel a gyermeknek. Tudomásul vettük, hogy a természet megismerése az ember céljait szolgálja. A bibliai világképet megcáfolta a tudomány, tudjuk, hogy a Föld 4,6 milliárd éve született, a csillagok nem egyszerre lettek, ma is keletkéznek csillagok. Ma már nem lehet elfogadni azt a világképet. amit a Biblia írói örök érvényű Kijelentésnek minősítettek.



A bibliai világkép arra a hitre épül, amely szerint a kettéosztott világnak közepe a Föld. Eszerint hozzánk hasonló lények csak itt a Földön élnek. Hiszek abban, hogy az élet kozmikus jelenség, nem korlátozódik a Földre. Velük a kapcsolatot csakis olyan ismeretek alapján vehetjük fel, amelyek az egész Kozmoszban egyetemesen érvényesülő törvényekre épülnek. Vajon ilyen egyetemes érvényű a hitünk is? Megértenék-e hitvilágunkat egy nálunk fejlettebb világ lényei? Valószínű, hogy a mi hitvilágunk idegen lenne számukra, amint különböznek egymástól az ezernyi vallás hívőinek hitvilágai is.
Foglalkoztatott az a kérdés is, hogy miként lehetne összeegyeztetni a tudomány és a hit szemléletét.
Próbálkoztak ezzel mások is. A természet hat napját hat korszaknak fogták fel. Arra is vannak példák, hogy a tudományos felfedezésekkel a hitet igyekeznek igazolni. Ezek között igen sok furcsa elképzelés is szerepel.
Egy hívő közösség civil, iskolázott prédikátora mint nagy felfedezést mondta el a következőket: Amerikában kompúterrel utánaszámoltak, hogy a történelemből hiányzik egy nap – az a nap pontosan, amikor Józsué megállította a Napot, tehát a bibliai csoda valóság. Ilyen számítást tudósok soha nem végeztek el, és nem is végezhetnek. Honnan hiányzik az az egy nap az ősrobbanás óta eltelt húszmilliárd évből? A mai természettudományos ismeretekkel rendelkező hívő nem is törekszik ilyen kibékítésre. Közötte és a materialista természettudós között a lényeges különbség csak abban van, hogy volt-e Első Mozgató, aki világunk keletkezésekor az anyagba helyezte a törvényeket, és azokat hagyja érvényesülni. A mai fizikai világkép szerint az anyag élete örök, nem teremthető, és nem semmisíthető meg, mozgásának, fejlődésének törvényei örökké benne voltak, de ezek a törvények az anyag változó állapotai szerint változók. Le kellett mondanunk a Föld és az ember sokféle, magunknak tulajdonított kiváltságairól. A saját üdvösségünket kereső éntudatnak



közösségi tudattá kellett bővülni. A Világegyetem feltárt tényei megmutatták, mennyire szerves része a Föld és a rajta élő ember a nagy egésznek. Mindezek elfogadása sok belső átélést követel.
Sejtjük, hogy nem vagyunk egyedül a nagy Világegyetemben. Újfajta vágyak ébrednek bennünk: találkozni kozmikus lényekkel. Ki akarunk lépni a Kozmoszba, oda belépőjegyet szeretnénk váltani. Pénzért ez nem vásárolható meg, hitünk és világnézetünk értékrendjét kell ehhez átrendezni. A boldog túlvilági élet reményét tápláló hit évezredeken át csodálatos alkotásokra ihlette az emberiséget. Az egyházi zene örökszép dallamaiban a legmélyebb emberi érzések, a reménység, a vágyakozás, a megtisztulás, a szenvedés és a gyász, az öröm és a fájdalom jutnak kifejezésre. A festmények és szobrok a legnagyobb művészek keze munkái. Az ég felé törő vágyat jelképezik a soktornyú remek építészeti alkotások, a katedrálisok, karcsú minaretek és a gazdagon díszített, keleti monumentális szentélyek. Az égbe törő szándék jelképei lettek a jövőjét építő emberiség hitének a katedrálisok tornyainál is magasabbra ívelő űrhajók. Ma már nem is csupán szimbólumok ezek, nemcsak külső formájukkal fejezik ki vágyainkat. Útra is kelnek, hogy a kint szerzett ismeretekkel az itthon maradottak földi életét tegyék gazdagabbá.
A hit erejéről azt mondja az Írás, hogy hegyeket képes megmozgatni. A hegyek valóban megmozdultak annak a hitnek az erejétől, amely a Földön élő ember számára akarja alkalmasabbá tenni lakóhelyünket. Az a hit, mely szerint az egyén boldogságához csak az egész emberiség boldogulásán át vezet az út, még nem forrósította át a ma élő emberiség tudatát. Sokat kell még tennünk ennek érdekében.
Az embernek ki kellett tekintenie a Földről, hogy felismerje a Föld kozmikus helyzetét és szerepét. Az új panorámához Galilei segített bennünket. A megismerés vágya elemi erővel jelentkezik, főként a ma fiataljaiban. De még előfordul, hogy amikor távcsövüket el akarják helyezni, hivatalos szervek azzal az indokolással akadályozzák meg, hogy azért nem lehet, mert elrontaná a városképet. Nemcsak esztétikai érzékünk, főként világnézetünk csökevényei is



sokszor a múlthoz kötnek bennünket. Hiszek abban, hogy ezektől a kötöttségektől is meg lehet szabadulni.
A hűség a mérlegen
Szellemi életem alakulásában a legsúlyosabb belső harcaimat az az alkudozás jelentette, amit meglevő, sajátommá vált világképem a befogadandó újjal folytatott. Mindennapi életünkbe, gondolkodásmódunkba nagyon mélyen beleszövődnek az évezredes kultúra hagyományai, megőrzött értékei, bizonytalanságaikkal és kételyeikkel együtt. A bennünk megszilárdult szemléletet újjal felcserélni – nem is mehet belső harcok nélkül.
Mi az, amit saját múltunkból és az emberiségéből meg kell őriznünk? Mi az, amihez törhetetlen hűséggel ragaszkodnunk kell, és mi az, aminek csak emléke kötelez? Ezek a kérdések teszik aktuálissá a hűség problémáját, és mindnyájan szembe találkozunk vele. Humán kultúránk, irodalmunk, művészetünk hagyományőrző ugyanúgy, mint természettudományunk. Jól tudjuk, hogy nem az égbolt fordul naponta körbe, hanem a Föld forog tengelye körül. Mégis azt mondjuk, „felkel a Nap", „feljönnek a csillagok", „emelkedik a Nap már a hegyek fölé" – mondja a költő, pedig csak a látóhatár fordul reggelente a Nap iránya alá. Ha szójárásunk a régi világképet tükrözi, megmaradt kifejezéseinkkel nem ehhez a világképhez akarunk hűek maradni, hiszen a gyerekeknek is a Föld forgását tanítjuk. A nyelvhez, a szóhasználathoz maradunk hűek, amelyeket őseinktől örököltünk. A bolygók neveiben is megtartottuk a régiek elképzeléseinek emlékét. A legbelső bolygó a Merkur, a mercurius= higany miatt, mert mindkettő gyorsan mozog. Senki nem hiszi ma már komolyan, hogy a kettőnek köze van egymáshoz, legfeljebb a csillagjósok gondolják, hogy e külső hasonlóságok belső rokonságot takarnak.
Külső szomszédunk, vörös színe míatt a vér képzetét idézi, ezért lett neve Mars, a hadisten, noha tudjuk, hogy e bolygónak semmi köze a



földi háborúskodáshoz, nevét megőriztük. Sőt, amikor felfedezték a Mars két kicsiny holdját, azokat a hadisten kísérőiről Phobosnak és Deimosznak nevezték el, ami félelmet és iszonyatot jelent. 1949-ben fedezték fel azt a kisbolygót, amely a Merkurnál is jobban megközelíti a Napot, ezért Daidalosz fiáról, a Napba repülő Ikaroszról nevezték el.
A Nagy Göncölszekér az ősi magyar táltosnak, Göncölnek szekere. Göncöl a mese szerint mindenkin segített, mindenkit gyógyított, de szekere eltört rúdjának megjavításában senki nem segítette, és az emberi hálátlanság örök figyelmeztető jeleként ment fel az égbe.
A Lant és a Hattyú a felesége után az alvilágba szállt Orfeusz emlékét őrzi a hitvesi hűség példaképeként.
Odüsszeusz kalandjait a modern kor is filmre viszi. A hős az istenekkel társalog, egyesek segítik, mások gátolják, az istenek keltik a villámokat, tarajozzák hullámossá vagy egyengetik simára a tengert mindez együtt egy régi hitvilág megelevenítése.
Mi az, amit a hősökből megtartsunk? Eszményeikhez, hitükhöz kell hűségeseknek maradnunk, vagy csupán áldozatvállalásukhoz?
A művészi, irodalmi alkotások sokszor ma is ugyanúgy helyet adnak a természetfeletti csodáknak, mint a régiek hite. A csodákban higyjünk-e továbbra is, vagy a lélek teremtő erejében? A csillagászat igen sok kérdésre megbízható választ adott, és ezek a válaszok egészen más világot ábrázolnak, mint korábbi elképzeléseink. Tartsuk-e meg korábbi hitünket, hogy a világ a semmiből, teremtés útján lett, vagy pedig fogadjuk el az anyag megmaradásának törvényét, és hogy a csillagok nem egyszerre születtek, hanem ma is keletkeznek új csillagok? Mihez legyünk hűségesek? A semmiből teremtés hitéhez, vagy azokhoz az igazságokhoz, törvényekhez, amelyekre egész mai technikánk épül? A régi önmagunkhoz, naiv hitünkhöz, tévedéseinkhez legyünk-e hűségesek, vagy a felismert új igazságokhoz? A választól függ, hogy feleletet adjunk más kérdésekre is. Érettem van-e a világ, vagy az a szerepem, hogy érette legyek? Otthonom lesz-e az ég halálom után, vagy azért kell munkálkodnom,



hogy otthonná váljék a Föld az emberiség számára? Sorsunkat jelzik-e a csillagok, vagy tetteinkkel, magatartásunkkal magunk alakítjuk sorsunkat? Otthagytuk a barlangot, hűtlenek lettünk hozzá. Lemondtunk a vándorló életmódról, hűtlenek lettünk őseink efféle szabadságszeretetéhez. Tízezer évekkel mérhető fejlődésünk szüntelen megtagadása azoknak az életformáknak, amelyekben éltünk. Elmaradottnak mondjuk azt, aki ott is mécsessel világít, ahol rendelkezésre áll a villany. Elítéljük azt, aki ember vagy ökör vontatta faekével szánt ott is, ahol traktorok művelik a földet.
„Ha a nagyapámnak, ükapámnak jó volt, nekem is jó" gondolkodásmóddal ma már nemigen találkozunk. Mi hát a hűség? Megtartani őseim szokásait, hitét és felekezetét? Lehet-e a világot kettéválasztani a hit elképzelt és az értelem valóságos világára? Megférhet-e a kettő együtt? És mit tegyek, ha lázadozni kezd az értelem?
Valóság a szív vágyakozása, valóság az értelem megismerni akarása, mindkettő én magam vagyok.
Bennem úgy fogalmazódott meg, hogy a legemberibb az a hűség, ami bennünket az igazsághoz köt. Ebből fakad egy látszólagos önellentmondás, mely szerint az igazsághoz kötődő hűség állandóan hűtlenséget szül mindenhez, ami a valóságtól idegen.
Ha a hűséget rosszul értelmezzük, a fejlődés útját zárjuk el magunk előtt.
Elhagytam a mesék világát, otthagytam ifjúságom sok naiv álmát, elszakadtam a misztériumok csalóka ígéreteitől. Sok mindent elhagytam, de semmit nem akarok megtagadni. Ha ugyanis megtagadnám korábbi énemet, elítélném indulataim és elhívéseim őszinteségét, végleg megszakadna kapcsolatom minden emberrel, akik helyüket keresik a világban.
A hűtlenségnek csupán egy megvetendő formáját ismerem, amikor valaki nemcsak megtagadja, le is tagadja múltját, fajtáját, szüleit, mert úgy érzi, hogy föléjük nőtt. Nem hiszek tehát mást a világról szobámba zárkózva sem, mint amit



élőszóval, írásaimban és ebben a könyvben leírtam.
3+1=3
Matematikai képtelenség, amit a cím jelez, ellenkezik megszokott gondolkodásunkkal, és ellenkezik a józan ésszel.
A természetnek azonban nemcsak matematikája és logikája van, hanem fizikája is. Ez a fizika pedig már sokszor ellene mondott a legjózanabbnak hitt gondolkodásunknak. Sőt, mondhatnánk azt is, hogy a természet jobb megismerésének az volt az ára, hogy a látszólag képtelenségeket fogadjuk el valóságoknak. Amikor Galilei, elfogadva Kopernikusz új világképét, hirdette, hogy a Föld forog a tengelye körül, éspedig nyugat-kelet irányban, akkor a kor tudósai és filozófusai ezt képtelenségnek tartották. A sokféle filozófiai és vallási ellenérv mellett a kor fizikusai is úgy vélték, hogy ha a Föld valóban forogna nyugat-kelet irányban, akkor a magasból leejtett testnek a talpponttól nyugatra kellene talajt érnie, mert amíg a kő esik, addig a Föld a talpponttal együtt elfordulna kelet felé.
Galilei szerint a torony és az eső kő is együtt forog a Földdel. Kísérletek igazolták, hogy a magasból leejtett test kissé kelet felé esik, mert az eső test magával viszi a Föld középpontjától nagyobb távolságban mozgó torony nagyobb kerületi sebességét.
A modern fizika azonban próbára tette volna Galileit is, mint ahogyan próbára tett mindnyájunkat, akik a Galilei–Newton-féle ún. klasszikus fizikán nevelkedtünk. Ebben a könyvben azt mondom el, ami bennem lezajlott, amíg a világ valóságos tényeit elfogadtam. Elmondom tehát a címben foglalt látszólagos képtelenség elfogadásának mozzanatait is.
Tapasztalati tény, hogy a hajó folyóvízben felfele lassabban, lefele gyorsabban halad. Minden iskolás gyerek tudja, hogy ha egy hajó sebessége álló vízben 0 km óránként, olyan folyóban, amelynek áramlási sebessége 4 km óránként, a hajó felfelé csak 6 km-es, lefelé 14 km-es óránkénti sebességgel halad. Vagyis a víz sebessége levonódik vagy hozzáadódik a hajó állóvízi sebességéhez.



Azt is tudjuk, hogy a 30 m másodpercenkénti sebességgel elrúgott labda 10 m/mp sebességű szélben szélirányban 40 m/mp, szél ellenében csak 0 m/mp sebességgel halad. Mindez így természetes és logikus.
A fény terjedési sebessége légüres térben és megközelítőleg levegőben is másodpercenként 300 000 km. A Föld Nap körüli sebessége kereken véve 30 km másodpercenként. Ebből a legtermészetesebben az következnék, hogy szemben haladva a fénnyel 300 000 + 30, vele egy irányban haladva 300 00030 km-es sebességet kellene észlelnünk.
Amikor ezt a nevezetes kísérletet elvégezték, azt a megdöbbentő eredményt kapták, hogy a fény sebessége 300 000 km/mp, függetlenül attól, hogy elébe szaladunk vagy futunk előle. Azt jelentené ez, hogy a Föld mégsem mozog a térben, nem keringünk a Nap körül? Más fizikai kísérletek viszont határozottan igazolták, hogy a Föld Nap körüli keringési sebessége kereken véve 30 km/mp. Olyan ellentmondásba keveredtünk, amelyből, úgy látszott, nem lehet kiszabadulni. A korábban megkérdezett természet azt válaszolta, hogy nem olyan, amilyennek hittük vagy elképzeltük. Most, a század elején jön egy ember, Albert Einstein, és azt állítja, hogy a természet nem is olyan, amilyennek a klasszikus fizika leírta. A felidézett szellemi válság most elsősorban nem a filozófusoknak és az Egyház képviselőinek türelmét tette próbára, hanem a fizikusokét, akiknek önbizalmát a klasszikus mechanika adta vissza, amely tisztázta az égi mozgásokat, és az égtől ellesett kristálytiszta törvények egész földi technikánk alapjai lettek.
Érthető, ha a klasszikus fizikán megizmosodott gondolkodás egy őrült agy képzelgéseinek bélyegezte a relativitás elméletét.
Azt kellett megértenem, hogy nem valami új, feltűnést keltő elmélet kiagyalásáról van szó, hanem arról, hogy a megkérdezett természet újabb figyelmeztetést adott számunkra, a kísérleti eredményeket értelmeznünk kellett. Mivel a tapasztalt jelenségek nem fértek el a



klasszikus fizikában, bővíteni kellett kereteit, új fizikát kellett teremteni. Ezt az új fizikát tehát a természet maga kényszerítette ki.
Mit is mond az elvégzett kísérlet alapján ez az új fizika? A fejezet címében a 3-as jelenti a 300 000 km-es fénysebességet, az i helyett itt 100 000 km-t kell érteni. Eszerint, ha 100 000 km sebességű űrhajóval a fény irányában haladunk, a mért fénysebességnek 400 000 km/mp-nek kell lennie, ehelyett az eredmény 300 000 km/mp lesz. A fénnyel megegyező irányban futva 300 000 km/mp sebességet kellene észlelnünk, de az eredmény ez esetben is 303 000 km/mp lesz.
Matematikailag: 300 000+100 000=300 000, vagy pedig 330 000–100 000=300 000.
Azt jelentené ez, hogy baj van a matematikánkkal? Nem jelenti azt, csak arra kényszerít bennünket, hogy olyan matematikát alkossunk, amely a valóságnak megfelelően írja le a természetet. Akinek van hozzá türelme, próbálja nyomon követni ezt az újfajta matematikát. A 303 000 helyett írjunk c-t, a 00 000 helyett 1/3c-t. Jelöljük az 1/3c-t v-vel. Azt, amit kapunk c+v vagy c–v-ből, vagyis az összeadás vagy a kivonás eredményét jelöljük V-vel. A relativitás értelmében c, v és V között a következő összefüggés áll fenn:
Így ha c-hez hozzáadunk v-t, vagy kivonjuk belőle, az eredmény c lesz. A klasszikus fizika szerint, ha 0,5c-hez, vagyis a fénysebesség feléhez 0,5c-t, fél fénysebességet adunk, az eredmény 300 000 km/mp lesz.
A relativitás szerint – a fenti képletet használva – az eredmény nem c, tehát nem 300 000, hanem 0,8c, azaz 240 000 km/mp lesz.
De ha 0,9c-t adunk 0,9c-hez, azaz 270 000 km/mp-t adunk 270 000 km/mp-hez, az eredmény 298 350 lesz, tehát így sem érhetjük el a fény



sebességét. Ezért lett az új fizikában határsebesség a fény terjedési sebessége.
Az itt közölt összefüggés segítségével azt is kiszámíthatjuk, mi az eredmény, ha háromszoros fénysebességhez hozzáadunk egy fénysebességet. Azt kapjuk, hogy 3c+c is csak c lenne. El lehet fogadni ilyen képtelenséget?
Akik elfogadták, megalkották a XX. század tudományát és technikáját, akik nem fogadják el, mert az emberi értelem megcsúfolását látják benne, lázadoznak, mint azok, akiknek számára még mindig probléma, hogy forog-e és kering-e a Föld.
Mindaz azonban, amit eddig elmondtam, csak elindítója volt az új fizikának, a további meglepetések ebből nőttek ki.
Azt jelentené ez, hogy nem jól ismerte fel Newton a természet valóságait?
Nem ezt jelenti, hanem csak azt, hogy olyan kis sebességekre, mint amilyenekkel a Földön találkozunk, vagy amennyivel a Földünk mozog a Nap körül, a valóságtól való eltérés mérhetetlenül kicsiny. Ha például a 10 km, óra hajósebességhez hozzáadjuk a víz 4 km/óra sebességét, azt kapjuk, hogy az eltérés a 14 km/óra értéktől a milliméternek is csak kb. tízezred része lesz.
A Világegyetemben, ahol sugárzások terjednek, a gyorsítóberendezésekben, ahol a felgyorsított elemi részek már a fény sebességével összemérhető sebességgel mozognak, csak úgy kapunk helyes eredményt, ha a relativisztikus összeadási képlettel számolunk.
E=m • c2
A Világegyetem jelenségeinek megértéséhez újabb szellemi próbákon kellett átesnem. Megtanultam, és cl tudtam mondani az új fizikának egy másik alapvető törvényét, amit az Einstein-féle tömegenergia egyenértékűsége tételének nevezünk. Mégis sokáig tartott, amíg ennek lényege beépült tudatomba. Nemcsak azzal járt ez, hogy egész korábbi gondolkodásomat kellett



átformálnom, mert kárpótlásul a csodák olyan kapui nyíltak meg előttem, amelyeket minden korábbi képzelt, titokzatos csodánál nagyobbnak ítéltem. Felismertük, hogy a testek atomokból, molekulákból állnak. Az atomok legfontosabb alkotóelemei a pozitív töltésű protonok, a vele kb. azonos tömegű semleges neutronok és a protonnál 1836-szorta kisebb tömegű, negatív töltésű elektronok. Mi sem látszik természetesebbnek, mint az, hogy a testek tömegét a bennük levő atomok, molekulák tömege adja. Ez változatlan marad, ha a testet mozgatjuk vagy melegítjük. Ha 1 kg tömegű testet itt a Földön lemérünk, súlya c kg súly lesz, de ha elvisszük a Holdra, a Marsra vagy egy nagyon sűrű csillagra, tömege változatlanul r kg, de a súlya a Holdon csak 16 dkg, a Marson 38 dkg, egy sűrű csillagon esetleg százezer kg súly lesz.
Azt is tudtuk, hogy a kg-os vasdarabot ágyúgolyó sebességűre gyorsítani energiára van szükség, a vas izzításához nagy mennyiségű hőenergiát kell adnunk, de úgy véltük, hogy ez semmiben nem befolyásolja annak a vasnak a tömegét.
Az energia mint valami anyagtól független fogalom élt bennünk. Az Einstein-féle E=m.c2 összefüggés azt mondja ki, hogy a tömeg és az energia egymástól elválaszthatatlanok, egyenértékűek egymással. Aminek tömege van, energiája is van, akkor is, ha a tömeg nyugalomban van, és aminek energiája van, tömege is van. Azt jelentené ez, hogy ha a hideg vasat izzásig hevítjük, a vele közölt energiával tömege és így súlya is megnő? Igen, ezt jelenti, és ez a gondolat éppen elegendő ahhoz, hogy egy egész világ – a klasszikus fizika világa – omoljon bennünk össze. Nincs olyan pontos mérleg a világon, amely ezt a tömeg- és súlynövekedést igazolná. Valóban, annak idején semmiféle földi kísérlettel nem lehetett cáfolni vagy igazolni ezt a gondolatot. Ma már a gyorsítóberendezések igazolják ezt. A felgyorsított elemi részek továbbgyorsításához több energia szükséges, mint amennyit klasszikusan számoltak, mert a felgyorsított elemi részeknek a befektetett energia arányában tömegük is megnőtt, és e megnőtt tömegek továbbgyorsításához már nagyobb



energiára lett szükség. Úgy tudjuk, hogy a fényben energia terjed. A fényenergia hordozói a fotonok – úgy mondjuk, hogy a fotonnak nincsen nyugvó tömege. Azt is tudjuk, hogy az elektromágneses sugárzásnak annál nagyobb az energiája, minél nagyobb a rezgésszáma. A kék fény így nagyobb energiájú, mint a vörös fény.
A sugárzó energia értéke E=b • v, ahol b a Planck-állandó, v a rezgésszám. Hol van itt a tömeg? A sugárzásnak pedig nyomása van, úgy viselkedik, mintha a fényben is parányi lövedékek ütköznének a testekbe. Az energiának is lehet nyomása? Einstein szerint, ha energiája van, tömege is van.
E=h • v= m • c2 összefüggésből ki is számíthatjuk, hogy a v rezgésszámú fotonnak bv/c2 a tömege.
Kiszámítani sok mindent lehet, de mi bizonyítja, hogy az E=m • c2 összefüggés a valóságot írja le?
Einstein szerint a fénynek el kell hajolnia nagy tömegű égitestek mellett.
Ezt a kísérletet 1919-ben egy napfogyatkozás alkalmával végezték el, és a csillagok fényének irányváltozása, elhajlása igazolást nyert.
Ez a csillagászati bizonyíték lett a relativitás elméletének első, elgondolkodtató igazolása.
A tömeg-energia egyenértékűségének nagyszerű példája a Nap sugárzása.
Úgy tudjuk, hogy a Nap a hidrogénnek héliummá alakulásából fedezi energiáját. Négy hidrogénatommag áll össze egy héliummaggá. Viszont a héliumnak a tömege valamivel kisebb, mint a négy hidrogénmag tömege. Az átalakulás folyamán mintha elveszne egy bizonyos mennyiségű tömeg. Ezt nevezzük tömegdefektusnak, látszólagos tömegveszteségnek.
Másodpercenként mintegy 700 millió tonna hidrogén alakul át a Nap belsejében héliummá, és eközben másodpercenként 4,3 millió tonna tömeg látszólag elvész. A Nap tömege minden másodpercben ennyivel kevesebb lesz. Hova tűnik ez a tömeg?



Ezt a másodpercenkénti 4,3 millió tonna tömeget a Napból kisugárzott rádió-, fény-, ultraibolya, röntgen- és gamma-sugárzás viszi magával. A tömegben levő energia és az energiában levő tömeg egyensúlyban marad, semmi nem vész el ebből az együttesből. Bizarr elmélet vagy valóság mindez? A fizikusok jól ismernek két jelenséget, az egyiket a párkeltés, a másikat a szétsugárzás néven említik. A gamma-sugárzás ugyanúgy elektromágneses sugárzás, mint a látható fény, a gamma-sugárzásnak is vannak fotonjai. A gammafotonból – megfelelő feltételek teljesülése esetében –, mintha csak a semmiből, két elemi rész keletkezik, egy elektron és annak antipárja, egy pozitron. Ez utóbbi csak abban különbözik az elektrontól, hogy töltése pozitív. Tehát lényegében elektronról és antielektronról van szó. Ez a jelenség a párkeltés.
Azt is megfigyelték, ha egy elektron találkozik antirészecskéjével, a pozitronnal, látszólag megsemmisülnek, a valóságban a találkozás helyén gamma-sugárzás keletkezik. Lehetséges lenne, hogy az egész világ úgy keletkezett, hogy kezdetben nem volt atomos anyag, csak egy roppant nagy feszülő energia, és az szülte a világot?
Fizikailag ez nem lehetséges, mert energiája csak valaminek lehet, és aminek energiája van, ahhoz tömeg is tartozik.
El szoktam mondani előadásaim alkalmával az E=m • c2 összefüggés más példáját is, ami rendszerint élénk hahotázást vált ki a hallgatóság körében, és ez tart mindaddig, amíg kijelentem, hogy most nem tréfálunk, hanem fizikáról-csillagászatról beszélgetünk.
Elmondom, hogy a kozmikus sugárzásban olyan atommagtöredékek jönnek, amelyeknek sebessége akár 15–20 kilencesre is megközelítheti a fény sebességét, tehát sebességük értéke eléri a 0,999 999 999 999 999 c vagy ennél nagyobb értéket is.
Ha egy ilyen sebességgel érkező proton beleütközik a légkör vagy a fényképező lemez emulziós rétegének valamely atomjába, ott irtózatos robbanásszerű jelenségek zajlanak le. Ilyen ütközések nyomán előállhatnak olyan elemi részek is, amelyeknek tömege sokszorosa a proton tömegének.



Ezt még csak valahogyan elfogadják. De amikor egyik professzorunk példáját említem, rendszerint kitör a nevetés.
Eszerint, ha egy vizespoharat leejtek, darabjaira hull. Összeseperve a cserepeket, gondosan összerakva újra előáll a pohár. Ha azonban közel fénysebességgel, tehát roppant nagy energiával vágnám a poharat a földhöz, az összesepert cserepekből összerakhatnék hat vizespoharat es egy vizeskancsót egy üvegtállal együtt. Nehéz lecsillapítani a kedélyeket és legalábbis látszólag elhitetni, hogy ez a példa a modern fizika egyik legfontosabb tételét szemlélteti, kissé talán elnagyolt formában.
Ugyancsak említeni szoktam egy másik professzorunk cikkét, amely az elemi részek demokráciájáról szólt. Eszerint, noha az elemi részek tömege igen különböző, megfelelő energia segítségével bármelyikből bármelyik másik előállítható.
Nem ment zökkenőmentesen, amíg elfogadtam, hogy minden korábbi elképzelésünktől eltérően ilyen a természet. Azzal tisztában vagyok, hogy sok mindent nem jól tudunk még, és sok mindent egyáltalában nem tudunk. De azt is elfogadtam, hogy ne próbáljam tovább is a saját ismereteim és óhajaim szerint megalkotni a világ rendjét, az a helyesebb, ha gondolkodásomat ahhoz irányítom és formálom, amit az okosan megkérdezett természet önmagáról vall. Az így elfogadott világ igazi csodákkal van tele.
A mindennapok szűk keretein túl is keresve helyünket, lehetetlen az eligazodás, ha a természet felkínált valóságai helyett továbbra is gyermekkorunk és az emberiség gyermekkorának ábrándjaihoz ragaszkodunk. A kozmikus tudat nem ingyen ajándék, árat kell érte fizetnünk.



6. A Kozmosz ígérete
Mondjuk, hogy a Kozmosz sokféle ajándékkal halmozta el az embert. Összekovácsolta az atomi részekből a magasabb rendű elemeket, majd azokat az élet kialakulásához szükséges szerves molekulákká formálta, a Nap sugárzó energiája gondoskodott arról, hogy az anyag életté szerveződése tovább folytatódjék, és ennek végcéljaként megjelent az ember. Természetszemléletünk tele van olyan, a megszemélyesítést kifejező fogalmakkal, mint ajándék, gondoskodás, cél, és mindezek középpontjában hallgatólagosan is mindig ott van az ember. Ezt a viszonyulást fejezi ki az ígéret fogalma is. Voltaképpen arról van szó, hogy még sok ismeretre lenne szükségünk. A Világegyetem eddig feltárt múltjának roppant idejét egy földi esztendőre zsugorítva azt láttuk, hogy alig félórája jelent meg az ember, és fél másodperce annak, hogy Newton számíthatóvá tette az égitestek mozgását. A földi élet várható időtartama nagyobb, mint a Föld eddigi életideje.
Reménységeinket a Kozmosz iránt azok a felismerések táplálják, amelyeknek már eddig részesei lettünk.
Vándorló őseink letelepedése támasztotta az igényt, hogy kijelöljük az égtájakat, és mérni tudjuk az idő múlását. A mostanában megnyílt greenwichi kiállítás beszédesen igazolja, milyen hatalmas anyagi javak és mennyi emberélet pusztult el a tengeren addig, amíg megtanultuk, hogy a csillagok segítségével hogyan tarthatják a hajók a helyes irányt. A földi laboratóriumokban ma még utánozhatatlanul nagy energiájú kozmikus sugarak által szétrobbantott atomok mutattak utat a parányi részek láthatatlan világa felé. Csillagászati megfigyelések igazolták, hogy a mindenhatónak hitt newtoni mechanika érvényességi köre is korlátozott. Az első tűzgyújtásban megtanultuk, hogyan lehet életre kelteni a



fában, szénben, olajban rejlő napenergiát. A második tűzgyújtással azt az energiát szabadítottuk fel, amit a szupernóva-robbanások sűrítettek a hasadó anyagokba. A harmadik tűzgyújtás korszaka is elérkezett, amikor a csillagok és a Nap fúziós energiájának földi utánzási módjait kutatjuk. Tudjuk, hogy ezzel sem értünk a dolgok végére. Felismertük, hogy a Föld szűk fizikai határai között az anyag nem tárhatja fel végtelen gazdagságát. A Kozmosz valóságai még sok új ismerethez segíthetnek bennünket, amire a jövendőt építő emberiségnek elengedhetetlenül szüksége lesz.
Mindaz, ami vágyainkban élt, mítoszainkban, legendáinkban és vallásos hitünkben öltött testet. Nem abból indultunk ki, hogy milyen a világ, sokkal inkább olyannak festettük, amilyennek szerettük volna, hogy legyen. Minden csalódásunk forrása az a felismerés volt, hogy a világ nem hajlandó vágyainkhoz igazodni. Ma is álmodozunk. A légkörön túlra küldött műszerek milliónyi hullámhosszon megszólaló Kozmosz csodáinak láttán valóban csak álmodozni lehet, álmodozni és ámuldozni. Ez a mesevilág azonban más, mint az Ezeregyéjszaka mesevilága. Itt a megkérdezett természet tárja fel eddig rejtett csodáit.
A népmesék, a legendák, az istenek és félistenek segítő és bosszúálló történeti kultúrtörténeti emlékekké lettek. A modern ember szellemvilágában a képzelet, a fantázia új formát öltött. Elárasztanak bennünket a fantasztikus írások. Bennük azonban nem egyformán gondolkodó emberek belső világa tükröződik. A fantasztikus írások között vannak előremutató, a kibontakozást elősegítő, és vannak a jelen állapotot konzerváló, sőt visszahúzó megnyilatkozások is. Segíthet-e a fantázia, hogy a természet adta, de ma még csak csírájukban rejlő lehetőségeket kibontva segítsük az emberi törekvéseket?
Meggyőződésem, hogy ez nemcsak lehetséges, de kötelező is. A képzelőerőnek ezt a fajtáját nevezzük tudományos fantáziának, amely nélkül sok nagy felfedezés meg sem születhetett volna. Azoknak az eshetőségeknek a száma, amely felé a mai emberiség halad, igen nagy. Közöttük vannak a pusztulás és a kibontakozás esélyei is.



Mindabból, ami rajtunk múlik, sok függ attól, hogy képzeletünkkel meg tudjuk-e ragadni már most azt, ami csak évtizedek, évszázadok vagy akár csak évezredek múlva válik valósággá? Át tudjuk-e adni effajta álmainkat cselekvő kezeknek és agyaknak, a megfáradás és kiábrándultság helyébe tudunk-e adni vonzó és lelkesítő életideálokat? A fantázia nem az értelem kéjelgése, szerepe csakis az ösztönzés, az alkotás és az építés lehet.
A Föld gazdagsága és szegénysége
Kozmikus mértékkel mérve a Föld parányi égitest. Tömege 333 000szerte kisebb a Nap tömegénél, és i 300 000-szerte kisebb térfogatú a Napnál. A bolygók sorában is a kisebbek közé tartozik, az óriás Jupiter 318-szor, a Szaturnusz 95-ször nagyobb tömegű, mint a Föld.
Mindezek ellenére, kozmikus adottságait tekintve a Föld sokféle gazdagságot mondhat magáénak.
Az ember szempontjából az egyetlen bolygó a Naprendszerben, ahol élhet és tevékenykedhet. Az igaz ugyan, hogy a természet adta körülmények nem biztosítják az egész Földön az életet. A sarkvidéki zónák és a mérsékelt égöv telei arra kényszerítik, hogy maga teremtse meg életfeltételeit, a ruházatot, a fűtött lakást, de ehhez is megadja a természet a feltételeket.
A Föld nagy gazdagságát adja az a tény, hogy itt szinte minden anyag rendelkezésére áll, ami a Kozmoszban található. A létező kémiai elemeknek e nagy választéka az alapja a Föld felszínén található rendkívül nagy változatosságnak és a formákban, színekben megnyilvánuló szépségnek. Minthogy a Földön található anyagok közösek a Kozmosz anyagával, a Földön megismert anyag a Kozmosz megismerését segíti elő, mert az anyag viselkedését az anyag belső törvényei szabják meg, es ezek egyetemes érvényűek. Ennek az anyagi összetartozásnak felismerése vezetett el kozmikus helyzetünk megismeréséhez a térben és az időben egyaránt. Ez segített hozzá bennünket, hogy sorozatosan lemondva elképzelt



kiváltságainkról, megtaláltuk valóságos helyünket 2 nagy Világegyetemben, annak szerves részeként. Es ez már sokkal inkább felszabadulást, mint lemondást jelentett számunkra. A Föld egyetlen – még kiváltságosnak tűnő jellegét az élet jelenti. A változatosságnak azt a mérhetetlen gazdagságát, amit a földi élet képvisel – egyelőre még sehol nem találtuk meg.
A Kozmosz energiái életet szültek a Föld anyagából, és ez az élet rendkívüli mértékben átformálta a Föld felszínének külső képét. Mégis néhány száz km magasságból, közepes felbontású fényképfelvételek tízezreit vizsgálva, semmi nyoma nem mutatkozik az életnek, innen nézve olyan a Föld felszíne, mint más bolygóké – sok tekintetben olyan, mint a Holdé.
Az élet gazdagságát nem Csupán a ma élő fajok sokasága jelenti, hanem mindaz együtt, ami az első sejt kialakulása óta az élővilág fejlődésében történt. Gazdag a Föld energiákban is. A Föld kialakulásakor a belsejébe zárt hőenergia kitöréseinek következményei a hegyek kiemelkedése, a vulkánok, a földrengések, hőforrások és gejzírek. Ezt a belső meleget táplálták a kéregbe záródott radioaktív elemek hőtermelő folyamatai és az összehúzódás. Ezekhez számíthatjuk még a Hold és a Nap által létrehozott árapály-jelenséget, amely szintén hozzájárul a Föld felszínének formálásához.
Mindezeknél nagyobb, számottevőbb az a sugárzó energia, amely a Kozmoszból, elsősorban a Napból érkezik hozzánk.
A Nap minden másodpercben 3,86 • 1033 erg energiát sugároz a térbe. Így ez a szám nem sokat mond, de megértjük nagyságát, La azt mondjuk, hogy ennek kb. tízmilliomod része az az energiamennyiség, amit a Föld energiatelepei egy év alatt termelnek. Vagyis a Nap egy másodperc alatt termelt energiamennyisége tízmillió éven át ellátná a Földet a mai szinten.
A Nap összes kisugárzott energiájának kétmilliárdod része jut a Földnek. Ez is roppant nagy energiamennyiség, hiszen az előbbi adatok alapján a Föld kb. egy negyedóra alatt kap annyi energiát a Naptól, amennyit a földi ipar és háztartás egy év alatt felhasznál. A Nap Földre sugárzott energiájának túlnyomó része kihasználatlanul



visszasugárzódik a térbe. A természet adta lehetőségekkel ma még nem élünk eléggé gazdaságosan.
Az bizonyos, hogy a Földre jutó természetes energiamennyiség megadná egy sokkal jobb élet feltételeit, ha az ingyen kapott napenergiát jobban kihasználnánk. A számítások alapján egy lakóház tetőzetére eső napfényenergia megfelelő hasznosítás esetén annak a háznak minden energiaszükségletét elláthatná. Ehelyett a Nap melege felmelegíti a tetőt, annak kisugárzott hője melegíti a levegőt, ami éjjel visszasugárzódik a térbe. Hasonló történnék akkor is, ha közben ezt a napsugárzást elektromos áram fejlesztésére hasznosítanánk. Ez az energia melegítené, világítaná szobánkat, munkahelyünket, és az így hasznosított – újra csak hő formájában jelentkező – energia sugárzódnék vissza a világtérbe. A Kozmosz szempontjából mindegy, hogy mit csinálunk a Földön az energiával, de az emberi társadalom szempontjából egyáltalán nem.
Azt az energiát sem hasznosítjuk kellőképpen, amit jelenleg a növényvilág felhasznál. A hasznos növényeken kívül nagyon sokféle gyom, dudva foglalja le a napenergiát, amelyek legfeljebb szerves trágyaként szerepelnek, de nem hoznak táplálékra alkalmas termést. A táplálék előállítására hasznosítható napenergia jobb kihasználására még rendkívül nagyok a lehetőségeink.
Hova lesz például a Szahara, más sivatagok és terméketlen területek felületére eső napenergia? Hasznosítás nélkül visszasugárzódik a térbe, s hatása a fölöttük levő légréteg megmozgatásában, szelek és viharok keltésében merül ki.
Egyetlen nyári zivatarban a szél energiája sok erőmű energiáját is messze túlhaladja. Nagy lehetőségek vannak az áramló levegő energiájának kiaknázására. Ez az energia ma sokszor pusztít, fákat csavar ki tövestől és épületeket dönt romba ahelyett, hogy termelt áramával munkagépeket működtetne. Gyönyörű természeti látvány a vízesés, a zúgó patak és a lassan hömpölygő folyam. Roppant nagy, közvetett napenergia működik ezekben is. Gazdag energiaforrások ezek is, csak technikánk szegény és gondolkodásunk számító, hogy helyettük inkább az olcsón termelt



szenet és olajat pazaroljuk. Egy tavaszi áradásban is a Napnak a víz körforgásába fektetett energiája szabadul fel féktelenül és kihasználatlanul. Hatása rombolás, pusztítás, holott az építés is lehetne.
El kell még azt is mondanunk, hogy a jelen állapotban nem a közvetlenül érkező napenergiát hasznosítjuk a termelésben. A szén, az olaj és a földgáz fokozott felhasználásával a növényekben az évmilliók folyamán elraktározódott energiát néhány száz év alatt éljük fel vagy pazaroljuk el. Régebben a szél- és vízimalmok igen elterjedtek voltak. Az ipari élet fejlődésével ma már alig látunk ilyeneket. A Föld kérgében levő szén és olaj egyszer elfogy. Előrelátó emberek egyre sürgetik a szél és a víz energiájának jobb kiaknázását, modern szélmotorok és vízi erőművek készülnek. A technika megtalálta annak is a módját, miként lehet félvezetőkkel a Nap sugárzó energiáját mindjárt elektromos árammá alakítani.
Végeredményben kívülről kapott energia az is, ami az árapály erőkben megnyilvánul. Itt a főszerep a Holdé. A Hold a tenger vizének szakaszos emelkedése és csökkenése révén hatalmas víztömegeket mozgat meg. Persze ez nem mehet ingyen. Az árapály-erők földi megnyilvánulása az árapály-jelenség és a Föld tengelyforgásának folyamatos lassulása. Az így megnyilvánuló erőhatások reakcióját a Hold kapja. Pályájában gyorsul, és ennek következtében, ha rendkívül kis mértékben is, de távolodik a Földtől.
Az árapály-erők ősidők óta alakítják a partvonulatokat, mint természetes energiaforrás egyelőre jóformán tervszerűtlen természetátalakító munkát végez. Megláttuk azonban az árapályenergiák hasznosításának ígéreteit is, de ma még mindig kifizetődőbbnek tartjuk, ha ehelyett elégetjük a szenet és az olajat. Hatalmas energiaforrás lehetne a Föld belső melege is, amely jelenleg kihasználatlanul, vulkánkitörésekben, gejzírekben nyilvánul meg. A Föld belső melegének kiaknázására is létesültek már tervek az ún. geotermikus erőművek formájában, de elenyésző az a hányad, amit ma már hasznosítunk. A belső erők a vulkánkitörésekben, a földrengésekben ma még



sokkal inkább pusztító tényezők, semmint hasznosított energiaforrások. Mindezek a példák azt mutatják, hogy a Föld energiákban sokkal gazdagabb annál, mint amennyit hasznosítunk belőle. Ezekben a vonatkozásokban tehát nem a Föld szegény, hanem a rajta élő ember jelenlegi technikai készsége, lehetősége kevés. Valószínű, hogy a szükség sokkal nagyobb leleményességre ösztökéli még az emberiséget. E sok gazdagság és lehetőség ellenére mégis arra jöttünk rá, hogy a Föld szegény a Kozmoszhoz képest. Vannak ennek a szegénységnek olyan megnyilvánulásai, amelyek éppen gazdagságunk előfeltételei. A légkör számunkra az életet biztosítja. Jótékony hatásának azonban ára van. Leárnyékolja az elektromágneses sugárzás túlnyomó részét. A Földet alkotó anyag a belső és külső erők hatására állandó változásokon megy át, a kémiai és fizikai hatások nyomán, valamint a biológiai tevékenység révén minden folyton változik, amihez a modern korban nagymértékben hozzájárul az emberi tevékenység is. A természet nyers erői hegyeket morzsolnak szét, termőterületek sivatagosodnak el, a zabolátlan folyók emberek millióinak életét veszélyeztetik. Az emberi tevékenység egyelőre csak nagyon kevéssé szól ebbe bele. A Föld szegénységét legfőképpen az jelenti, hogy minden földi jelenség a fizikai tényezők szűk korlátai között zajlik le. Az anyag végtelen gazdagságából sokat feltárt a tudomány és a technika, kihasználjuk az anyag megismert tulajdonságait. A kőből épületeket emelünk, a fémeket megolvasztva feldolgozzuk, és mindent, amit a természet felkínál, a benne rejlő tulajdonságoknak megfelelően igyekszünk hasznosítani.
Az a környezet azonban, amelyben élhetünk, a külső tényezőknek csak szűk korlátok közötti változásait engedi meg. Így például a felszíni hőmérséklet a trópusi forróság és a sarkvidéki dermesztő hideg között is alig haladja meg a 100 fok különbséget. A felszín és a még elviselhető magasság között a légnyomáskülönbség néhány száz higanymilliméter. Még a Föld belsejében sem haladja meg a hőmérséklet a 4000 Celsius



fokot. Természetes dolog, hogy a természet, mármint a földi természet az anyagi világnak csak azokat a változásait mutatja, amelyek ilyen határok között végbemehetnek.
Az anyagban rejlő végtelen gazdagságot a Kozmosz tárja fel, ahol a csillagok belsejében tízmillió, százmillió, sőt milliárd fokos hőmérsékletek uralkodnak, a csillagok közötti térben viszont a hőmérséklet csupán mínusz 270 Celsius-fok (3 Kelvin-fok), az anyagsűrűség pedig oly csekély, amihez képest még a Földön előállítható vákuum (légüres térnek nevezett állapot) is igen sűrű közeg.
A földi körülmények között az anyag főként három halmazállapotban fordul elő: szilárd, folyékony és gáz alakban. A csillagok sok millió fokos belsejében, de még a több ezer fokos felszínén is az atommagok és elektronok kötés nélküli keverékében, ún. plazma állapotban van. Az ilyen állapotnak a fizikai törvényei is mások. Mesterségesen meg sem tudjuk közelíteni a csillagok belsejének sok milliárd atmoszféra nyomását. A Föld nem ad lehetőséget az anyag olyan állapotának utánzására sem, amilyen a fehér törpe csillagokban, vagy az ezeknél is sok ezerszerte sűrűbb elfajult csillagokban van. Egy ilyen szupersűrű csillag anyagának egyetlen köbcentimétere milliárd tonnát nyomna. A csodák kifogyhatatlan tárháza a Kozmosz, ahol az anyag a Föld fizikai körülményei között elő nem forduló szélsőségei feltárják titkaikat.
Ha nem tekintenénk túl a Földön, ha csak arra építenénk terveinket, amit az anyag viselkedésében a földi körülmények megengednek, nagyon szegények maradnánk. Ki gondolhatott volna például arra, hogy milyen titkokat rejteget a legközönségesebb kémiai elem, a hidrogén. Valóban egyszerű elem ez, atomját egyetlen proton és egyetlen elektron alkotja. Ismerjük tulajdonságait: könnyebb a levegőnél, ballonok töltésére alkalmas, alkotórésze a víznek, savaknak, ott van az élet legfontosabb alkotóelemei között, ismerjük cseppfolyósításának feltételeit, ma már a folyékony hidrogén rakéták üzemanyaga, energia szabadul fel, ha molekulává, vízzé egyesül – egyszóval sok mindent tudunk róla.



Arra azonban nem gondoltunk, hogy a csillagok milliárd évekkel mérhető életének nélkülözhetetlen tüzelőanyaga ez a hidrogén.
És milyen bőséges energiaforrás! Sok millió kg kitűnő szenet elégetve kapnánk annyi hőt, amennyi egy kg hidrogén héliummá alakulásakor felszabadul. Itt a Földön nem ismerünk természetes folyamatot, ahol olyan elemátalakulások történnek, amiből új elemek épülnek fel. Csak a fordított folyamat ismeretes, a lebomlás, ami a radioaktív elemekben megy végbe. Ebben ís kozmikus energiák szabadulnak fel, olyan energiák, amelyek valaha talán a szupernóva-robbanások folyamán létrehozták a radioaktív izotópokat. Ma már mi is kísérletezünk elemátalakításokkal, radioaktív anyagok előállításával, de ehhez irtózatos energiabefektetés szükséges. Gazdagabbak leszünk azáltal, ha megismerjük a Földön nem létező körülmények között az anyag viselkedését? A mindent megismerni akaró ember ismereteiben feltétlenül gazdagodik ezáltal. Manapság azonban ott tartunk már, hogy a Föld adta lehetőségek nem elégségesek azoknak a törekvéseknek a megvalósításához, amelyek az emberiség jobb életének érdekében köteleznek bennünket.
Mi lesz veled emberke?
A természet szépsége lenyűgöző. Külső formai szépsége mögött azonban nem nehéz felismerni a benne működő vak erőket, amelyek nem az ember céljainak megfelelően formálják. Ilyen erő a Föld vonzóereje, amely a testeknek súlyt kölcsönöz, és arra kényszeríti azokat, hogy kiegyenlítsék a Föld változatos felszínét. A hőség és a fagy mállasztja a hegyek szikláit, az áramló víz magával sodorja a dombok termőtalaját, a hordalék eliszaposítja a folyók medrét. Az ember igyekezett a legjobb természeti környezetben letelepülni, de helyén maradt sokszor akkor is, amikor ezek mostohává lettek. A népesedés üteme pedig emberek nagy tömegeit kényszerítette zord természeti környezetbe.



A sarkvidéki örökös jég birodalmának ugyanúgy megmaradtak a lakói, mint a sivatagi zónáknak.
A Föld nagy részén ugyanazon a helyen árvizek és aszályok felváltva fenyegetik az embert, a termőzónában öntözés nélkül nem teremnének meg fontos élelmiszereink. A dzsungelek vidékén nem kell szántani és vetni, az ott lakók számára állandóan terített asztalt kínál a természet.
Az emberiség túlnyomó részét azonban a megélhetés gondja arra kényszeríti, hogy beleavatkozzék a természet rendjébe. A földet fel kell törni, bevetni, öntözőcsatornák hálózatát kell kiásni, a hegyekbe alagutakat kell fúrni, az eliszaposodott folyókat tisztogatni kell, és ezernyi más módon kell az embernek beleszólnia a felszín formálásába. Mindezek a tevékenységek energiát igényelnek.
Megnyitottuk a Föld belsejét, feltártuk a belsejében évszázmilliók óta felhalmozódott szenet és olajat. Ha nőtt az ipari tevékenység, több bányát nyitottunk meg, több olajkutat fúrtunk. A szénbányák meddővé válnak, az olajkutak sorra kiapadnak, minden új lelőhely új reménységeket ad. Hatványozott ütemben fogyasztjuk ezeket az energiahordozókat, elmaradt népek iparosodnak, az autóktól már alig lehet a városok utcáin járni. Szaporodik az emberiség, egyre több lakás kell, azokat fűteni, világítani kell, a gépeknek egyre többet kell termelniük, az emberi kézi munkát is átveszik a gépek.
Geológusok méregetik a Föld méhében rejlő készleteket, közgazdászok számolnak, népesedéssel foglalkozók latolgatják, meddig remélhetjük még, hogy lesz elegendő szén és olaj? Egyik becslés bizakodik, a másik borúlátóbb, és a különbség a két álláspont között csak az évtizedek számában van. Bizonyos, hogy a szén és az olaj rohamosan fogy, a Föld nem hoz létre új szénmedencéket és olajmezőket, hiszen ahhoz hosszú idő szükséges. Már ma is mutatkoznak jelei az akadozó ellátásnak, itt-ott energiagondokról cikkeznek. Vannak, akik abban bíznak, hogy ha elfogy a szén és az olaj, helyébe lép az atomenergia. Ez valóban jogos reménység, de arra is gondolnunk kell, hogy az atomenergia csak kitolja az időt. A hasadóanyagok, amelyek az atomerőműveket táplálják, szintén a Föld kérgéből kerülnek



elő. Ebből is csak annyi van, amennyi a Föld 4,6 milliárd éves múltja alatt a folyamatos bomlásból még megmaradt. A hasadóanyagokból nincs újratermelés, az ember ilyeneket mesterséges úton csak a nyerhető energiánál nagyobb energiabefektetéssel"állíthat elő.
A Föld adottságait tekintve gondolhatunk még a Föld belső melegének hasznosítására, számba jöhet az árapály-jelenség, sokszor jobban ki lehetne használni az áramló levegő – a szél és a vízesés energiáját. Meg lehetne növelni a növényezettel borított területeket, amelyek nagy mennyiségű égő anyagot, fát szolgáltatnak. A termővé tett sivatagokat eleinte vízzel kellene ellátni, talán később a növénytakaró a helyi klíma megváltozását is eredményezné. Említettük, hogy jelenleg a Nap sugárzó energiájának túlnyomó része kihasználatlanul sugárzódik vissza a térbe. Már az is sokat segítene, ha minden ház tetejét elektromos áramot termelő félvezetőkkel borítanánk be – az űrhajósok és az űrszondák erre a megoldásra kényszerültek. Hatalmas parabolatükrök gyújtópontjában sűrített hővel gőzt fejleszthetünk, a gőzzel áramtermelő gépeket mozgathatunk.
Mindezeket a lehetőségeket felkínálja a természet, de mégsem élünk velük, mert nagyon sok munkával és anyagi befektetéssel jár ilyen erőművek létesítése – amelyeknél ma még olcsóbb a szén és az olaj. Ma még – de egyszer minden bizonnyal ráfanyalodunk ezekre is. A Kozmosz másfajta reményt csillantott fel előttünk. El kell lesni a Nap és a csillagok energiatermelő folyamatát, le kell hozni a Földre a csillagok tüzét, és ezzel beláthatatlan időre megszabadulunk energiagondjainktól. Van elég víz a tengerekben, és a vizet két rész hidrogén és egy rész oxigén alkotja. Az égi tűz megvalósítása azonban ma még akadályokba ütközik.
A hidrogén héliummá alakításához sok millió fokos hőmérséklet és nagy nyomás szükséges. Ilyen hőmérsékletet csak a mágneses térbe zárt plazma bír ki. A világon szerte folyó kísérletekben itt-ott már felvillan ennek a nagyszerű tűznek egy-egy szikrája, de a gyakorlati alkalmazástól még nagyon messze vagyunk. Mint annyi sokszor emberré válásunk történetében, ismét a csillagos égtől várjuk földi problémáinkra a megoldást.



Ez történt, amikor a folyton mozgó és forgó Földön irányjeleket kerestünk, hogy el tudjunk igazodni a térben. Ez történt, amikor a végtelen időben le akartuk rögzíteni az események időpontjait, történelmet kezdtünk írni. Ez történt, amikor a rendet kerestük az égitestek mozgásában és a földi jelenségekben. Ez történt, amikor az új fizika igazolására hiába kerestünk itt a Földön bizonyítékokat. Ez történt, mikor az űrhajózás nyújtotta lehetőségeket is felhasználva jobban meg akartuk ismerni lakóhelyünket. Ez történt, amikor hiába kerestük itt a Földön a kialakulás emlékét őrző őskőzeteket, és akkor is, amikor az anyag életté szerveződésének nyomait kutattuk.
Az ég, a Kozmosz mindig hűségesen válaszolt értelmesen feltett kérdéseinkre, és amikor most tanácstalanságunkban azt kérdezzük a csillagoktól, milyen forrásokból táplálkozik évmilliárdokon át tartó sugárzásuk, azt feleli, hogy íme itt a megoldás, csak teremtsétek meg hozzá a feltételeket. A Kozmosznak ez az újabb ígérete, az energiafelszabadítás nagyszerű lehetősége foglalkoztatja a ma tudósainak százait. Megvannak a reményeink is, hogy ezek a törekvések sikerrel járnak. Ma még ugyan főként az elméletek által kijelölt utat követjük, de egyre több mesterséges hold, keringő űrállomás és keringő obszervatórium műszerei fordulnak a Nap felé. Minden részletre kiterjedő vizsgálatok segítségével faggatjuk a Napot, árulja el, milyen módot választott az elméletileg feltételezett és kikövetkeztetett lehetőségek közül. Gondjainknak, jövőt féltésünknek csupán egyik része az, hogy találunk-e elegendő bőségben energiaforrásokat. De van a problémának egy másik oldala is: a még meglevő energiahordozó-készletek nem ott találhatók, ahol azok felhasználásra kerülnek. Megszerzésük érdekösszeütközéseket, háborús konfliktusokat válthat ki, amibe mások is belekeverednek. Az ilyen nagyméretű háborúk az egész emberiség fejlődését megakasztják. Az emberiség jobb jövendőjét célzó erőfeszítések anyagi eszközeit lekötik a hadieszközök.
Nem kell hozzá nagy fantázia, hogy elképzeljük, mi lesz a jövőben, ha a technikailag fejlett és csak a saját érdekeiket tekintő országok energiaválságba kerülnek, milyen megoldással igyekeznek megszerezni



a fennmaradásukat biztosító energiahordozókat? Emiatt lett az egész emberiség égető problémája az új energiaforrások kutatása. Az emberiség jövőjét, futurumát elemző futurológusok között akadnak optimisták és pesszimisták egyaránt. Az optimisták az elmúlt idők fejlődési tempóját véve alapul ragyogó jövőt festenek elénk az ember technikai fejlődéséről, az orvostudományról, az emberi élet szinte korlátlan meghosszabbításáról, és arról a reményről, miként válik e bolygó emberisége egységes társadalommá. A pesszimisták az emberi kultúra korai, teljes pusztulásának rémképét rajzolják elénk. Talán úgy járunk el helyesen, ha tudomásul vesszük a figyelmeztető jeleket, és azokkal számolva készítjük jövőnket. Sok tanulsággal szolgálhat a múlt is.
A jelen nagy kérdése, hogy az a technikai civilizáció, amelyben ma élünk, meddig lesz életképes? Tud-e a kor olyan lelkesítő eszméket, életideálokat teremteni, olyan feladatokat kitűzni, amelyekért érdemes élni és dolgozni.
A Nap és a Föld jövőjét tárgyaló fejezetben elmondtuk, hogy a természet még kb. 6 milliárd évet kínál a Földnek, a ma élő emberiségnek. Tízmilliószorta több ez, mint a fél évezred, amelyben kezdtük megismerni a tudomány és a technika alapját jelentő természettörvényeket. Nem is a meggyorsult fejlődés, de egy folyamatos fejlődés útján is hova juthatna az emberiség? Elérhetett egy népcsoport a szellemi kultúra magas fokára, de ha vele együtt nem fejlődött technikai kultúrája, könnyen áldozatul eshetett az övénél keményebb hegyű nyilaknak és dárdáknak.
A mai emberiséget legfőképpen az fenyegeti, hogy technikai kultúrája a rohamos fejlődés folytán eléje szaladt, fölébe nőtt a belső szellemi kultúrának. Vannak űrhajóink, szuperszonikus repülőgépeink, atombombáink, és van már olyan automatikánk, amelynek segítségével – ha azt mindenütt alkalmaznánk – napi két óra munkával megteremthetnénk az emberiség szükségleteit. Emellett azonban az emberiség tetemes része éhezik, nincs lakása, megfelelő ruházata, nem



tud írni-olvasni, nem részesül orvosi ellátásban – a minimális feltételei sincsenek meg ahhoz, hogy részese legyen mindannak, amit az emberiség elért. Nagyon sokat kellene tennünk azért, hogy ennek a bolygónak egységes emberi társadalma legyen. Technikánk rohamos fejlődése csak kismértékben segíti elő ennek az egységnek a megteremtését, sok vonatkozásban még csak mélyíti az ellentéteket. Vannak azonban a technika előreszaladásának aggasztó jelei is. Energiát termelő erőműveink, gyáraink, fellendült kémiai iparunk ijesztő mértékben szennyezi környezetünket, felrobbantott atombombáink radioaktív termékei megmérgezik a levegőt, a vizet és minden élelmünket. Folyóvizeinkből kipusztul az élet, a tengerekbe ömlő mérgező anyagaik felszívódnak a halak testébe, és a halak ehetetlenek lesznek. A fejlődő orvostudományunk és gyógyszeriparunk ellenére zsúfoltabbak a kórházak, mint valaha, egyre több azok száma, akik szív-, ideg- és érrendszeri betegségekben szenvednek, és a múltban csak felnőtteknél jelentkező betegségek átterjednek a fiatalkorúakra, a gyermekekre.
A hódító, kemény harcokhoz szokott társadalmat alapjában rendítheti meg az elpuhulás, az egész emberiséget végromlásba viheti, ha biológiai szervezete elsatnyul. Van azonban egy másfajta közérzet is, aminek megromlása ugyanilyen veszélyeket rejt magában. Az öngyilkos leginkább azért menekül a halálba, mert problémáit megoldhatatlannak látja, vagy egyszerre minden értelmét veszti. Egy társadalom is lehet öngyilkos.
A mai társadalom esetében a problémák megoldhatatlansága nem jöhet szóba mint ok. Tudományos és társadalmi vonatkozásban a mai kor sokkal inkább az optimizmusra ad okot. Az a tény, hogy megmérgezzük környezetünket és szervezetünket sokkal inkább az élniakarásnak mellékterméke, mint annak, hogy el akarjuk pusztítani önmagunkat.



Az igazi veszedelmet a céltalanság, a pesszimizmus, a társadalomellenesség filozófiái jelentik, amelyek gyökerében mérgezik meg az emberi lelkeket. Az emberiségnek évszázados szellemi harcába került, amíg az egyénre korlátozott egocentrikus éntudat közösségi, társadalmi, majd kozmikus tudattá bővült. Ma újfajta filozófiák öltik magukra a modernség jelmezét, hogy ezt a közösségi, társadalmi tudatot újra leszűkítsék. A közérzet megromlásának gyökerei értékrendünk kuszaságában keresendők. Ahhoz, hogy megmaradjunk, a társadalom fejlődésén túl belső szellemi kultúránknak kellene felnőnie az előreszaladt technikai kultúrához, hogy annak lehetőségeivel élve létrejöjjön az egységes, eggyé forrott emberi társadalom. Értékítéletünk rendjét csak a valóság megismerése állíthatja helyre, ennek feltétele pedig az, hogy felismerjük valóságos viszonyunkat a természethez és az emberekhez.
Rajtunk múlik, hogy a természet által felkínált hatmilliárd év lehetőségeit, hogyan használjuk ki. Soha olyan fantáziát mozgató lelkesítő feladatokat nem kínált az emberiség haladása, mint napjainkban.
Fantázia nélkül nem megy
Az egyik legjellemzőbb emberi tulajdonság, hogy szinte valóságként át tudunk élni dolgokat, amelyek soha nem voltak, nem léteznek és nem is lesznek soha. De képzelőerőnk arra is képessé tesz bennünket, hogy megálmodjunk dolgokat, amelyek a jövőben valósággá válnak. E kétfajta fantáziából tevődött össze egész kultúránk.
A mítoszok és legendák költői nem is igényelték azt, hogy történeteik a megtörtént vagy lehetséges világot ábrázolják. Tiszta és nemes gondolatokat, érzéseket megelevenítő hősöket teremtettek azzal a céllal, hogy valahányszor emlékezünk reájuk, történeteikre, hibáikban és erényeikben önmagunkra ismerjünk, hogy emberibb emberekké lehessünk.



Az alkotó, teremtő fantázia példájaként él bennem Michelangelo.
Ott hevertek előtte a hatalmas kőtömbök, válogatott közöttük, hogy elkészíthesse a Mózes-szobrot. Megállt az egyik kőtömb előtt. Lelki szemei előtt megjelent az alak, amit meg akart mintázni. Kigyűlt fantáziájának fényében már nem is látta, hogy egy kőtömb van előtte, észre sem vette, hogy álmodik. A meglátott forma olyan elevenen élt képzeletében, hogy nem kellett mást tennie, mint vésővel és kalapáccsal lehántani a kőben meglátott forma felesleges darabjait. Persze ez nem olyan egyszerű, mint ahogy az a szállóigévé lett történetből látszik. A valóságban ugyanis nem a kőben van meg ez a forma, hanem az alkotó teremtő fantáziájában, amit kemény munkával kell valósággá tennie. Gyermekkori élményként maradt meg bennem édesanyám fantáziája.
A nagy család számára kicsivé lett a Kölesér utcai ház. A nagyobb ház a Tenkei úton hamarabb született meg édesanyám fantáziájában, mint ahogyan a kőműves megépítette. De pontosan olyanná lett: három lépcső vezetett fel a gangra (folyosóra), pontosan úgy, ahogyan édesanyám megálmodta. A nagy utcai szobát úgy tervezte, hogy hat gyermekétől származó harminchat unokáját ott láthassa vendégül. Az már nem rajta múlt, hogy nem így történt. Apámban is éltek nagy fantáziák. Az ő emlékének szántam ezt a könyvet. Egyszerű inasként, zsebében 76 krajcárral ment Nagyváradra a múlt század kilencvenes éveinek elején. Képzeletét megragadta az új eszme, a szocializmus, mert abban látta népünk ipari fejlődésének útját. Gyűlésekre járt, és elmondta álmait egy olyan világban, amikor a részvétel a munkásmozgalomban még főbenjáró bűn volt.
Ki is tiltották Nagyváradról megnyilatkozásaiért örök időkre. Így került az ősi hajdúfészekbe, Nagyszalontára.
Szabolcs-szatmár-i falvakban még megmutatta fiatal feleségének, édesanyámnak a házsorokat, a földbirtokokat, amelyeket nemes ősei birtokoltak és elkótyavetyéltek. Egy újfajta nemességről álmodott, a dolgozó rétegek új nemesi rendjéről, akik új hazát és új világot építenek.



Kis cipészműhelyében egyre több munkással dolgozott együtt. A tízes évek közepén már gépeket hozatott, létrehozta e kis mezőváros első kis gyárát. Soha nem tekintette magát tulajdonosnak, mindig kétkezi munkás maradt, és ebben példamutató szerepet vállalt. Soha nem beszélt róla, csak tettei jelezték, milyen célok vezetik. A húszas években történt, hogy a gyárat szocializálta. A gyár hét igazgatójából négyet a munkások maguk közül választottak, de ő maga és társai is fizikai dolgozók maradtak.
Talán kissé türelmetlenül, korán érkezett ez a példa. Hamar el is söpörte az akkori idő, a királyság államformája és a mindenható banktőke. Mégis úgy maradt meg ennek az emléke, mint elkötelezés, hiszen 0 éves fejjel magam is részese voltam ennek az eseménynek, aminek mozgatórugóit teljes egészében akkor még meg sem érthettem.
Ilyen példák nyomán az én életem is tele volt álmokkal és fantáziákkal. Anyám dinamizmusát, apám következetes, csöndes ragaszkodását álmaihoz, egybeolvadva kaptam örökségül. Élénken él emlékeimben gyermekkorom sok naív álma. Közöttük egy nagy vállalkozás. Szalontától 4 km-re van a Körös-csatorna, ahova kijártunk fürödni. (Erről emlékezik meg Erdélyi József földim, a Harmadik fiú c. regényében.) Kiterveltük testvéreimmel, hogy a forgalom lebonyolítására szállítóeszközt készítünk. Lábbal hajtós szerkezet lett volna ez, utasfülkéje egy nagyobb láda, kerekeit fából akartuk faragni. Elgondoltuk, hogy ha csak 10 fillért kérünk egy utastól, rövid idő alatt annyira meggazdagodunk, hogy lesz pénzünk cukorspárgára és selyempapírra az eltervezett óriás papírsárkány elkészítéséhez. A csodaszerkezet prototípusa el is készült. Teher nélkül, üresen is nehézkesen mozgott, és a kapuig sem értünk vele, a csodálatos alkotmány összeomlott, a meggazdagodásból nem lett semmi.
Amikor egy katonai alakulat vonult át kisvárosunkon, az egészből nem a vezérlő tiszt, hanem a trombitás ragadta meg képzeletemet, mindenáron trombitás szerettem volna lenni. Amikor a geszti Tisza család parádés kocsiját láttam, nem a benne ülők eleganciája ragadta meg képzeletemet, elhatároztam, ha



megnövök, parádés kocsis leszek. Nem lettem sem trombitás, sem parádés kocsis, de lényegében továbbra is az ő szerepükre vágytam: olyat kell tennem, hogy az én trombitám hangja rendezze az emberek lépteit, én hajtsam a kocsit, amely valahova viszi az embereket. Ezek a belső indítékok színezték át sok naív elképzelésemet, terveimet. Volt idő, amikor megromlottnak láttam a világot, mert föléje helyeztem magamat. Felsőbbrendű küldetés angyali hírnökének hittem magamat, amíg rá nem jöttem, hogy a szó igazi értelmében még embernek is nagyon gyatra vagyok. Arra jöttem rá, hogy tévedéseimmel, hibáimmal és jóra való törekvéseimmel együtt sem vagyok több senkinél, s egyetlen feladatom a szolgálat lehet, az azonosulás minden emberrel, velük együtt vállalni tévedéseink terhét, és együtt osztozni tiszta örömeinkben. Így kristályosodott ki bennem, hogy mi a tennivaló, így találtam meg azt a helyet, ahol a reám szabott feladatokat kell elvégeznem. Évezredes kultúránk sok lelkesítő igazságot gyűjtött össze, de megőrizte a tévutakat is. Mindkettő befogadására egyformán hajlamosak vagyunk. Ide kellene a trombitás szerepe, hogy figyelmeztessen, és ide kell a zablát tartó kocsis keze, hogy utunkat helyes irányba terelje.
Megrázó nagy élmények nyomán indult el bennem, értékrendemben az átrendeződés, és úgy véltem, hogy másokban is az élmények válthatják ki ezt a folyamatot. Galilei példája lebegett előttem, aki először kiáltotta hangosan világgá, hogy a világ nem olyan, amilyennek akkor hinni kellett, vagy amilyennek éles logikánk elképzelte.
Ez a könyv sok mindent tartalmaz. Úgy tűnhet, hogy az ismeretterjesztés újabb formáját csempésztem fejezeteim közé. Most az egyszer nem az volt a célom. Élményekről akartam vallani, amelyek bennem egy-egy erjedési folyamat elindítói voltak. Főként ezeket az élményeket válogattam ki. Ezek közé tartozik Newton törvénye, mely bennem az igazság szépségének katarzisát váltotta ki, mert rádöbbentett, hogy ez a



bonyolultnak és kibogozhatatlannak látszó természet milyen egyszerű összefüggésben fejezhető ki, amelyből aztán kiszámíthatóvá válnak az égi jelenségek. Talán ennél is felemelőbb volt számomra Einsteinnek a tömeg és az energia egyenértékűségét kimondó E=m . c2 összefüggése.
Így lett élethivatásom a természet kutatása mellett az a szándék, hogy mindazt a tiszta örömet, amiben részem volt, megosszam másokkal. Ezért dolgozom immár négy évtizede írásban és szóban. Ezért végzek szervező tevékenységet, ez a törekvés íratta fantasztikus regényeimet, ezért tudok derűsen, fáradhatatlanul dolgozni, és ez kényszerítette ki belőlem ezt a vallomáskötetet is. Az ember és világ viszonyának tisztább képe, nagyobb gazdagsága és szépsége lelkesített szólásra a két kultúra vitájában, és ez késztetett mindig heves, sokszor indulatos megnyilatkozásokra, valahányszor a fantasztikus irodalom szocialista formájának megteremtéséért harcoltam, vagy ítéltem el a lehetetlenség fantáziáját hajszoló törekvéseket, emiatt lettem ingerültté, amikor népművelési, közművelődési konferenciákon tiltakoztam a tétova, tehetetlen tépelődés miatt, s vitatkoztam azokkal, akik a tényleges cselekvés helyett csak elméletileg foglalkoznak a tennivalókkal. Fantáziám gyökerei ide nyúlnak vissza.
Elérkeztünk a XX. század technikai forradalmához. Feltártuk a második tűzgyújtásnak, az atomenergia felszabadításának kapuját. Új fizika, új biológia született, a társadalmi együttélésnek eddig csak filozófiákban es főként utópiákban élő formája, a szocializmus az emberiség tekintélyes részének társadalmi formája lett. Elektronmikroszkópjaink az angströmnyi parányok körvonalait láttatják, távcsöveink, rádióteleszkópjaink tízmilliárd fényév távolságából hoznak fizikai üzeneteket. A megismerés döbbentett rá, hogy Földünk, ez a csodálatosan gazdag világ milyen szegény lehetőségeiben, ha a Kozmoszt megjárt ember szemével tekintünk reá.
Minden természet adta lehetőségünk ellenére nem beszélhetünk egységes emberi kultúráról, sem egységes emberi társadalomról. Fizikai nyomorúságban élnek embermilliók, az emberi lét legelemibb feltételeit nem tudjuk biztosítani számukra, ezt csak a társadalom összefogásával lehetne megteremteni.



Tudjuk nagyon jól, mit kellene tenni, hogyan kellene a természet adta lehetőségeket és a tudomány új ismereteit felhasználni a jobb élet érdekében. Alagutakat fúrunk, víztárolókat építünk, űrhajókat, űrszondákat küldünk más égitestekre, és máris abban az ábrándban ringatjuk magunkat, hogy átalakítottuk a természetet. A valóban szükséges természetátalakításhoz, ami az említetteknél ezerszerte nagyobb befektetéseket igényelne, megvan már tudásunk, de nincs még meg hozzá a társadalmi szervezettségünk, és nincs hozzá elegendő energiánk.
Ahhoz kell teremtő fantázia, hogy mindabból, ami ma még csak álom és csak lehetőség formájában van meg – valóság legyen.
Amikor Galvani meglepődve fedezte fel a drótkerítésen rángatózó békacombot, még fantáziájában sem gyúlt ki a jövő képe, ahol szobáinkat villanyfény árasztja el, és munkagépeink energiáját az elektromos áram szolgáltatja. De hamar követték őt a nagy álmodók, akiknek tevékenységét már ez a látomás fűtötte. Rutherford a század elején még nem sejtette – sőt tiltakozott is olyan ábránd ellen –, hogy a hasadóanyagok atomenergiája valaha is elhozza az atomenergia felszabadításának korszakát. De utána jöttek azok, akiknek képzeletében kigyúlt ez a kép. Lehet, hogy Bethe a hidrogén-hélium fúziójának roppant energiájában már megsejtett valamit a jövőről, talán csak arra nem gondolhatott, hogy ennek a csodálatos égi adománynak első földi megnyilvánulása a hagyományos atombombánál is sokszorosan nagyobb pusztító erejű hidrogénbomba lesz.
De már dolgoznak, lelkesülten kísérleteznek a fizikusok, képzeletüket már felgyújtotta a reménység, hogy a megszelídített hidrogénbomba termeli majd meg az emberiség igazi nagy terveinek megvalósításához szükséges energiamennyiséget.
A csillagok belsejében lezajló energiatermelő folyamatok valóságban létező dolgok, a földi gyakorlat számára azonban még csak tudományos lehetőségek. Ahhoz kell a teremtő fantázia, hogy a megvalósítás érdekében lángra tudjunk lobbantani elképzeléseket, ösztönözni tudjunk kutatásra alkalmas elméket, és megmozgassuk alkotásra kész fizikusok



képzeletvilágát. A teremtő fantázia számára annyi témát, annyi lehetőséget kínál a mai kor, amennyit nem kínált az ember megjelenése óta eltelt korokban együttvéve sem.
A molekuláris biológia felfedezései máris a fantázia-lángok egész erdejét lobbantották fel. Almok és rémképek egyaránt születnek a képzeletben a növény- és állatnemesítésről, az emberi egészség jobbá tételéről, az emberi életkor megnöveléséről, a fizikai szenvedések megszüntetéséről ugyanúgy, mint a hadviselés új, biológiai módszereiről.
A természettudományokon túl a társadalomtudományok számára is a cselekvés, az alkotás korlátlan lehetőségeit kínálja ez a mai kor.
Mindezt azért mondtam el, hogy lássuk, van elég terület a teremtő fantázia számára itt a Földön is, anélkül hogy elhagynók azt.
Helytelen tehát az a szemlélet, amely a fantasztikus történeteket kizárólag az űrhajózáshoz köti. Attól még nem lesz egy írás fantasztikus és különösen nem lesz tudományos-fantasztikus, ha a krimi és a gengsztertörténetek hőseire szkafandert ölt, ha beültetjük őket a vezérlőfülke piros és zöld gombjai mellé, és ott ármánykodnak és gyilkolják egymást. Azt itt, a földi környezetben sokkal élethűbben meg lehet tenni. Ha egy fantasztikus regény írójának ennyi a mondanivalója, jobb, ha inkább nem fog tollat a kezébe.
Kár is tovább fertőzni ifjúságunkat, elvenni optimizmusukat, ami pedig az egyetlen féltett alap, amire egy jövendő építhető.
Fantasztikus írásaim ellen felmerült innen-onnan az a kifogás, hogy kerülöm a konfliktusokat, vegyem tudomásul, hogy a jövő század és a jövő évezredek emberei is önzők, irigyek, féltékenyek, gyanakvók és bosszúállók lesznek, mert mindezek örök emberi tulajdonságok. Szentimentalizmus ezzel nem számolni. Ha örök emberi tulajdonságokként tüntetjük fel az önzést és az alantas indulatokat, ha ilyen jellemvonásokkal ábrázoljuk a jövő emberét, máris sokat teszünk azért, hogy ilyenek is legyünk. De mi értelme van harcainknak, ha az ember társadalmi fejlődésének igazi távlatai helyett a gépeket, automatikákat és robotokat tesszük meg jövőnk főszereplőinek.



Intelligens, művelt embernek azt nevezzük, aki ismereteiben, gondolkodásában és szemléletében a kor embere. Átvitt értelemben is elhagyta az emberevést, egyéni érvényesülése érdekében nem öli meg embertársait, tiszteletben tartja a társadalmi együttélés normáit, lehetőségei szerint segíti az arra rászorulókat, tiszteli mások felfogását akkor is, ha az nem mindenben egyezik az övével, nem károsítja a társadalmi vagyont, uralkodik indulatain, nem hagyja cserben az utcán embertársait, az embereket nem bőrszínük, hanem a humánum szempontjai szerint ítéli meg – összegezve, a XX. század emberének módján él és dolgozik. Az az emberideál, amelyre a jövő felelőssége hárul, még tisztább és nemesebb lesz – vagy mondjuk úgy, csak úgy válhat azzá, ha előrevetített képében ilyennek álmodjuk. Eltűnnek a konfliktusok? Bizonyára nem; de azok más síkon jelentkeznek, mint a tudatlanságból és az önzésből fakadó mai konfliktusaink. A pozitív tulajdonságok éppen úgy emberiek, mint a negatívak. Az emberiségnek mindig voltak és ma is vannak hősei. Egyéniségük, mélységes emberszeretetük folytán a felnövekvő ifjúságnak eszményképei lettek. Tiszták, nemesek, igazságosak, hiányzik belőlük minden alantas indulat, a féltékenység, az irigység, az önzés és a gyűlölet. Nem legendák szülte földöntúli lények ők, csak a szó igazi értelmében emberek. Azoknak a feladatoknak megoldását, amelyeknek ma még csak lehetőségei adottak, csakis ilyen emberek vállalhatják. Sok tennivalónk van, amelyeknek elvégzéséhez valóban szükséges a szkafander. Az űrhajózás égimechanikai alapjait már Newton lerakta. A lehetőségeket Ciolkovszkij álmodta tovább, és ma már a megismerés nélkülözhetetlen eszköze. Nélküle mindennapi problémáink megoldásában sem juthatnánk előre. Ha témát keresünk fantáziánk számára, a csodák végtelensége tárul elénk, amelyeknek lehetőségeit csak ezután kell kibontani. A csodák tárháza az atomkorszak, a molekuláris biológia, az űrhajózás és a társadalmi együttélés új formájának soha nem sejtett lehetőségei. A feltárult új világ csodái előtt kábultan áll a ma csillagásza is. Soha nem sejtett égitestek tündökölnek láthatatlan ultraibolya és



röntgenfényben, robbanó galaxismagok, szédületes energiamennyiséget sugárzó kvazárok, a másodperc töredéke alatt villódzó pulzárok – az anyag megannyi csodái, amelyek megvalósulására a Föld fizikai viszonyai nem adnak lehetőséget. Ugyanannak az anyagnak változatai ezek, amelyek a Földet és testünket felépítik. A lehetőségek felismerése gyújtja fel fantáziánkat: mennyi ki nem merített gazdagság rejlik még abban az anyagban is, amelyen taposunk. Van-e létjogosultsága az olyan fantáziának, amelyben a valóság semmi lehetősége nem rejlik, van-e helye a kitalálásnak, a képzelgésnek, a lehetetlenségek kergetésének? Ha az ilyen megnyilatkozás is emberi mivoltunk kifejeződése, akkor nem tagadhatjuk létjogosultságát, legfeljebb úgy tehetjük fel a kérdést magunknak, van-e időnk és felesleges energiánk ilyenekkel lekötni figyelmünket, amikor a megoldandó problémák milliói sürgetnek bennünket. Nagyon is el kellene gondolkodnunk azon, hogy a kívülről importált fantasztikus írások mennyiben termékenyítik meg alkotó kedvünket, és mennyiben hatnak ellene. Az eszmék szabad áramlása hozhat friss, új életet, de meg is fojthatja azt. Félő, hogy a szellem szabadsága és a modernség jelszava alatt és mögött másfajta törekvések is meghúzódhatnak. Az alkotó, teremtő fantázia nem nélkülözheti a szellem szabadságát, de a szabadságot gyakran összetévesztjük a szabadossággal. Hogyan segítheti a ma emberét törekvéseiben a fantázia? A fantasztikus írások szerte a világon a legnagyobb példányszámban jelennek meg. Az irodalom új hajtása ez, aminek korábban úgyszólván csak klasszikus képviselői voltak. Nemzetközi konferenciákon gyűlnek össze a fantasztikus irodalom művelői, és reménytelen viták folynak arról, hogy mi is a sci-fi, vagyis a science-fiction, a tudományos fantázián alapuló irodalom. Vita tárgya az is, hogy mikor nevezhető egy ilyen írás tudományosnak és mikor csak fantázíának. Az eredmény: kilátástalan dolog ennek az írásműnek az egységes meghatározása, definíciója. Az a meggyőződésem, hogy ennek fő oka az, hogy a legkülönbözőbb társadalmí rendszerekben, a legeltérőbb világnézetű és szemléletű



emberek írják a fantasztikus regényeket, és így természetes dolog, hogy nincsen egyértelmű definíció. Ugyanilyen meddő vitákba bonyolódnánk, ha valami egységes megfogalmazását keresnénk az emberek világnézetének, életformájának, társadalmi együttélésének. Természetes dolog tehát, hogy a különböző gondolkodású emberek szellemi megnyilvánulásai sem lesznek egységesek, és ezért a fantasztikus regények szerepének megítélésében is a legkülönbözőbb nézetek látnak napvilágot. A mi társadalmi együttélési formánk a szocializmus. Jól tudjuk, miben különbözik a többitől, s azt is tudjuk, hogy ez az együttélési forma milyen termelési rendet, milyen társadalmi morált követel, milyen viszonyt teremt ember és ember között, és mi a munkához való helyes viszony. Ismerjük terveinket és céljainkat, és ennek rendeljük alá tevékenységünket. Az a kérdés tehát, hogy valóban nincsen-e lehetőség megfogalmazni, mi a fantasztikus írás szocialista formája és mondanivalója? A bonyodalom ugyanis csak addig áll fenn, amíg a fantasztikus írásokban mindenfajta filozófia és szemlélet megnyilvánulhat. Akármilyen felfogást vallani ezen a téren – sokan úgy vélik, hozzá tartozik a szellem szabadságához. Ebben a kérdésben a legbölcsebb választ egyik vezető államférfinktől hallottam, amikor arra felelt, hogy társadalmunkban korlátozza-e valami vagy valaki a művészi szabadságot. A válasz az volt, hogy nem. Mindenki olyat alkot, amilyet akar, de az ís természetes, hogy nem minden alkotás kerül a nyilvánosság elé állami támogatással. Más dolog az alkotás, és ismét más dolog az, hogy az állam milyen alkotásokat vásárol meg, kiknek ad ösztöndíjat további alkotásokra, kiket tüntet ki és kiket díjaz. Félő, hogy sokan az alkotás szabadságához hozzá értik a nyilvánosságot is. A szabadság fogalma elválaszthatatlan a kötelességtől. Az elkötelezettségen belül is van a szabadságnak olyan megnyilvánulása, ami nálunk szabad, máshol nem. Van-e nagyobb szabadság, mint úgy vélekedni az emberi jogokról, az erőszakról és a



kizsákmányolásról, ahogyan nálunk szabad? A mi életformánk kötelező parancsa, hogy a tudományosfantasztikus irodalom is magán viselje annak jellegzetes bélyegeit: a bizalmat az emberben, a hitet abban, hogy az öldöklés, a bosszúállás és az alantas indulatok megnyilvánulásai nem eleve elrendelt, örök emberi tulajdonságok. A régi nagy kultúrák elerőtlenedésének példája nyomán tisztán kell látnunk, hogy mai civilizációnk csak addig maradhat fent, amíg lesznek lelkesítő céljaink és terveink, amelyeknek elevenségét, ösztönző erejét tovább tudjuk adni utódainknak. A tudomány szédítő lehetőségeket tár fel. Lesz-e ezekből valóság, lesz-e belőlük szebb és jobb élet? Hogy legyen, ahhoz kell a teremtő, alkotó fantázia. Akarjuk-e az egységes összeforrott emberi társadalmat? Ha igen, ennek előképeit kell a fantáziának kivetítenie. Miben bízzunk? Az ember teremtő erejében, vagy higgyük azt, hogy az emberi életnek nincsen célja és értelme? Bízzunk-e abban, hogy egyszer kialakul egy tisztább és nemesebb embertípus, vagy az ember mindig farkasa lesz az embernek? A tisztább lelkületű emberek egységes társadalma lehet csak harcainknak értelme, és ennek a fantasztikus irodalomban is meg kell nyilvánulnia. Nagyon is határozottan és világosan megfogalmazható tehát a fantasztikus irodalom reánk érvényes és reánk kötelező szocialista formája, amiben a szellemi alkotó szabadság végtelen lehetőségei kínálkoznak. Ami a fantáziára kötelező, egyben kötelező a művészetre is. Ilyen célokért élni, dolgozni a legnagyobb szabadság. Ezért a szabadságért folyt az emberiség évszázados harca. Elgondolkodtató, amikor arról folyik a vita, hogy a fantázia tudományközpontú, irodalomközpontú vagy emberközpontú legyen-e. Nincs értelme semminek, ami nem az embert szolgálja, de nagyon óvakodnék mindenféle újfajta centrizmus hirdetésétől. A megismerés folyamán már kigyógyultunk ebből. Ugyanúgy félek attól a szemlélettől, amely a fantázia szerepében az irodalom szuverenitásának, egyeduralmának kívánja az elsőbbséget



biztosítani. Eszerint minden írás jogosult, ha rajta van az irodalmi hitelesség bélyege. A „soha nem volt", „sehol nincs" és „a soha nem lehetséges" dolgok mind beleférnek ebbe az írói hitelességbe, függetlenül attól, hogy mit mond a tudomány, vagyis mi a „természet hitelessége". A tudományos-fantasztikus irodalomra ugyan• úgy kötelező a tudományos hűség, mint a történelmi regényre a történeti. Az idézett felfogás érdekes jellemzője, hogy a tudománytól való függetlenségen mindig a természettudományoktól való függetlenséget értik. Kevésbé fér már bele az ilyen írói hitelességbe a társadalomtudomány-ellenes megnyilatkozás, és még kevésbé az irodalomtudomány-ellenesség, tehát a helyesírási hibákkal teli, stílustalan írás akkor is, ha elhihető módon ír le nem létező dolgokat.
A tudomány nem bontható így részekre, a tudomány gondolkodásmódot és egyben szemléletet fejez ki, és ebbe beletartozik a természettudomány, a társadalomiudomány ugyanúgy, mint az irodalom és az esztéiika is.
Határozott meggyőződésem, hogy a fantázia a jövő építésének igen fontos eszköze.
Tennivalónk egy részét felsoroltam már, de mindaz együttvéve is csak töredéke annak, amit vállalnunk kell. A természet által felkínált lehetőségek kibontása és megvalósítása fantáziánkon kívül, teljes szellemi és anyagi kapacitásunkat igényli.
Marad-e még ezenfelül időnk, hogy a tőlünk idegen eszmeáramlatok között kutassunk tennivalóink után? Van-e értelme, hogy a lehetetlenség fantáziájában kéjelegjünk a modernség és a szellemi szabadság jelszavával?
Szabad-e tehát elképzelni, leírni bármit? Szabad-e kitalálni lehetetlenségeket? Szabad-e kifejezést adni reménytelenségünknek, életuntságunknak, társadalomellenes filozófiánknak, életszemléletünknek?
Talán az az álláspont lehetne irányadó, amely szerint annak az írásnak van értelme és létjogosultsága, amely meglevő állapotunkból kiemel, megtisztít, és elhatározásokra késztet. A fantasztikus-irodalomra ma nagyszerű feladatok várnak. Meg kell tanulnunk élni a benne rejlő lehetőségekkel.



7. A végtelenre tágult barlang
Korunk egyik jellemző vonása, hogy a természettudományok vezető szellemei szakterületeik aktuális problémáin túl elmondják gondolataikat az emberiség nagy társadalmi kérdéseiről, és ezek az írások sokszor kiáltványszerű felhívások az emberiség lelkiismeretéhez. Nobel-díjas tudósok nyilatkoznak, figyelmeztetnek bennünket technikai kultúránk veszedelmeire, és felhívják a figyelmet a felelősségre, amellyel a jövő társadalmának tartozunk. Egyik írásában Szent-Györgyi Albert keserűen jegyzi meg, hogy „társadalmi etikánkat" még mindig jellemzi barlanglakó őseink társadalmi erkölcse. „A barlang sziklafalai között élő kis közösségnek is volt társadalmi etikája, és ennek lényege az volt, hogy az egy barlangban lakók ne egyék meg egymást. Lényegében ez az etika maradt meg máig, csak a barlang falai nőttek nagyobb közösségeket egybefogó törzsek, hordák és népcsoportok életterét jelző határokká. Ma már ott tartunk a társadalmi etikában, hogy lehetőleg az egyszínű útlevél tulajdonosai ne egyék meg egymást, de észre kell vennünk, hogy ma már az egész Föld egyetlen nagy barlang. A Földön élő minden ember egymásra van utalva. Semmit nem tehetünk egymás ellen úgy, hogy annak átka vissza ne szálljon az elkövetőre. Ha bárkinek eszébe jutna biológiai vagy atomfegyverekkel elpusztítani másokat, végeredményben önmagát is elpusztítja." Az a kirándulás, amit e könyv fejezetein át együtt tettünk meg, világosan megmutatta, hogy a Föld, a maga teljességében sem tekinthető falakkal körülzárt barlangnak, elszigetelt világnak. A Föld egésze ugyanolyan szerves része a nagy Világegyetemnek, mint az egyes ember az egész emberiségnek, mint testünk bármely sejtje az egységes szervezetnek.



A Föld élete, múltja, jelene és jövője benne gyökerezik a Kozmoszban. A Kozmoszt átható sugártengerben élünk, onnan kapjuk a szervezetünk és gépeink működését biztosító energiákat, az égbolt igazít el bennünket térben és időben, az onnan szerzett törvények adták technikai kultúránkat, benne ismertük fel az anyagi világ csodálatos titkait, az onnan szerezhető ismeretek adják a reménységet, hogy lesz fűtött szobánk és lesznek termelő gépeink akkor is, ha már a Föld kérgében tárolt napenergiát teljesen elpazaroljuk. Felismertük, hogy a Föld csakis ebben a nagy egészben kaphat értelmet. Sejtjük, sőt szilárdan hisszük, hogy ebben a végtelenbe tágult barlangban nem vagyunk egyedül. Egyedülvalóságunk valamikor a kiváltság méltóságának érzését adta, ma szorongó érzéssel töltene el a kozmikus magány tudata. Nemcsak a tér nőtt naggyá körülöttünk. Az idők folyamán a kezdetleges éntudat közösségi tudattá bővült, és most ez a közösségi tudat bővül bennünk tovább kozmikus tudattá, amelyben helyet kell kapnia a ma még csak megsejtett lakott világok társadalmának is. A térben és időben naggyá nőtt világhoz nekünk magunknak is fel kell nőnünk. Mindazokat a töprengéseimet, gondjaimat, amelyeket ez a naggyá nőtt világ keltett bennem, sokszor elmondtam már az ember ábrázolására hivatott íróknak, művészeknek.
Meghallgattak, de problémáimat nemigen tudtam megosztani velük. Úgy mondották, hogy az ő feladatuk az örök emberi dolgok ábrázolása.
Igen, vannak örök emberi dolgok. Az élet, a halál, a szerelem, a barátság, a szenvedés, a boldogság valóban örök emberi vonások. De ahogyan nőtt az ember, úgy változott értékrendje, módosultak örömei és gondjai is.
Voltak idők, amikor tudomásunk sem volt, hogy kis közösségünkön kívül élnek mások is hasonló örömökkel és gondokkal, mint amilyenek között mi élünk. Még a múlt században is hetek, hónapok teltek el, amíg egy távoli földrész eseményének híre eljutott egy másik földrész emberéhez. Nem osztozhattunk sem örömeikben, sem bánataikban.



Manapság azonban bárhol történik valami, a rádió, a tv es az újságok a reggelihez elénk tálalják az egész Föld minden népének eseményeit. Pillanatok alatt megtudjuk, ha valahol árvíz, járvány, földrengés, szökőár vagy vulkánkitörés pusztít. A puszta részvéten túl anyagi áldozat révén is segítségükre sietünk. Megtudjuk, ha valahol emberi jogaikért küzdő csoportok törekvéseit véres terror fojtja meg. Együttérzünk velük, és tiltakozó gyűléseken nyilvánítjuk ki szolidaritásunkat. Akarva-akaratlanul, részt kell vennünk az egész emberi társadalom gondjaiban és örömeiben, és nem nevezhetjük mai embernek azt, aki mindezekről tudomást sem akar venni. Ilyen vonatkozásban is megnőtt a XX. század embere, és nagyon is kibővült a fogalomkör, amibe az örök emberi dolgok tartoznak. A Föld határáig bővült barlang társadalmi problémáin túl is megmaradnak másfajta örök emberi kérdéseink, amelyekre ugyanúgy választ keresett barlanglakó, vándorló, majd letelepülő ősünk is, mint a XX. század mai embere. Ezekről a másfajta örök emberi dolgokról szólt ez a könyv: mi van a látható dolgok mögött, mi van rajtuk túl, és mi van a láthatatlan dolgokban. Az ember saját belső világán túl kereste a rajta kívül álló, de életével szorosan összefüggő dolgok belső rendjét, logikáját, etikáját és esztétikáját is. Az egyre táguló barlang, az egyre nagyobb közösségek mindig megalkották a kívül álló világ logikai, etikai és esztétikai normáit. Megvolt a maga rendje, logikája, erkölcse és esztétikája a sziklabarlangnak is, de ennek érvényességi köre nemigen terjedt túl a barlang falain. Ahogyan nőtt a barlang, úgy módosultak e normák keretei, ma már ott tartunk, hogy nemzetközi egyezmények szabályoznak közlekedési rendet, büntetőeljárásokat, egészségügyi intézkedéseket, a környezet szennyezését, illetve megóvását, az atomrobbantásokat és sok mindent, amelyeknek következményei az egész emberi társadalomra kihatnak. Változott a jogérzékünk, a közösségi tudat beleszól vélt egyéni szabadságunkba, de kérdés, mennyire változott hitünk és elképzelésünk legbelül, ahol az ember és Világegyetem, a Föld és ég viszonylatában



ősidők óta keressük a választ?
A Világegyetem rendje és logikája
A környező természetben és a csillagos égen úgy kezdtem el én is a tájékozódást, ahogyan azt önmagára eszmélő ősöm tette.
Természetes érzékszerveink útján szereztünk ismereteket a természet jelenségeiről és az égboltról. Az égbolt kék, a rét zöld, a nyár meleg, a tél hideg, reggel felkel a Nap, este feljönnek a csillagok, az eldobott kő visszahull.
A dolgoknak jellegzetes tulajdonságaik vannak: az ólom, a kő nehéz, a pára felszáll, az acél kemény, a viasz lágy, a rózsa illatos, a záptojás kellemetlen szagú. Minden dolog, minden tárgy szigorúan megőrzi tulajdonságait.
Az égbolt kékségét felhők takarják, ősszel a mező elsárgul, napsütés helyett borús időre ébredünk, este nem tűnnek elő a csillagok, a kemény acél a tűzben megolvad, a lágy viasz rideggé dermed a nagy hidegben a természet és a tárgyak ilyen változásai nem mondanak ellene a bennünk kialakuló rend fogalmának. A töprengések akkor kezdődtek, amikor mindennek, ami van, értelmét és célját kerestem. Az értelmet hívtam segítségül, hogy logikájával teremtsen rendet.
Nagyon kevés volt még az ismeretem, sokkalta kevesebb, mint amit az emberiség magáénak vallhatott. De emberré válásunk múltjában az egész emberiség ismerete is kevés volt ahhoz, hogy feltett kérdéseire olyan választ adjon, amibe megnyugszik a szív, és amit elfogad az értelem. Mindaddig, amíg a csillagok ragyogó gyémántszemekként ragyogtak az égi kárpiton, senki nem tudta, hogy a Napunknál is hatalmasabb égitestek azok, amíg senki nem ismerte az égitestek mozgástörvényeit, az üstökösök feltűnésének, a fogyatkozásoknak okait, az ember nem is tehetett mást, csak azt, hogy a jelenségek okát láthatatlan szellemi hatalmak hatáskörébe utalja. Így lett a hit a világ rendjének forrása. A hit körébe utaltam én is mindent, ami meghaladta ismereteimet.



Azt a logikát, amivel az ember is meg akarta érteni a világ jelenségeit, én is feladtam. Úgy hittem, hogy amit az apostolok és Kálvin a hit körébe rendeltek, örökre lezárt dolgok, minden új ismeret csak igazolhatja, de semmiképpen nem kezdheti ki a hit örök érvényűnek kijelentett igazságait. Az a világkép, ami a hit alapja lett, vagy ami a hitből nőtt ki, a megismerés évezredes állapotát tükrözi. Azokra épült, amit természetes érzékszerveink mutattak. Nagyon is szűk volt az a környezet, amiről ilyenformán tudomást szerezhettünk, amelyből ismereteket gyűjthettünk. A valóságos világ sokkal gazdagabb annál, mint amennyit belőle érzékszerveink feltárhatnak. A távcsőbe tekintő és a mikroszkóp fölé hajló ember meglátta, mi van a puszta szemmel látható világon túl, és mi van a látható dolgokon belül. Nemcsak többet látott meg a természet gazdagságából, megdöbbenéssel kellett tudomásul vennie: a világnak nemcsak rendje, de logikája is más, mint amit neki tulajdonított. Az így elénk táruló valóság nemcsak csodálatos, hanem egyben igaz és szép is. Az emberiség sok belső töprengéssel kereste a rendnek azt a nagyobb keretét, amelybe az így meglátott valóságok is beleférnek. Merev falba ütközött, amit hite emelt számára. Mégsem a Föld a világegyetem középpontja? Galilei kiáltott fel így kétkedőn, amikor meglátta a Jupiter körül keringő négy fényes holdat. A Jupiter is lehet a mozgások középpontja. Két középpont nem lehet, ha mégis úgy mutatkozik, akkor egy sincs. A Holdat hegyek és tengereknek látszó mélyedések borítják, olyan, mint a Föld. Az égitestek tehát nem kristálygömbök, olyanok azok is, mint amit környezetünkben látunk. Az égbolt nem külön világ, egylényegű a Földdel. Ilyen élmények indítottak cl engem is, amelyek ismereteim szűk határait egyre tágították. Ilyen élményekkel kellene útnak indítani ma felnövekvő gyermekeinket is. Nem kell kitalálnunk, milyen nagyok, milyen forrók a csillagok, elmondják ők maguk azokba az anyagparányokba írt titkosírással, amelyek testük részeként, abból kiszakadva jönnek el hozzánk. Nem



kell tovább hinnünk, hogy az égbolt kárpit, a csillagok megmért távolságai elárulják, hogy betöltik a teret. Anyagukban nem valami anyagtalan égi szubsztanciát kell látnunk, építőelemeik azonosak a Földével és testünkkel. Nem hihetjük tovább, hogy a csillagok egyszerre születtek a semmiből, az összetömörülő gáz- es porködökben na is születnek csillagok. Amikor ismereteink csak szűk környezetünk jelenségeinek magyaázatára voltak elégségesek, logikáinkat is ezekhez szabtuk. A nyugalomban levő test elindításához erő szükséges, a sima felelületen elgurított acélgolyó is megáll, mozgásának fenntartásához állandóan működő erőre van szükség. E köznapi tapasztalatok alapján az égitestek, a bolygók szüntelen mozgását csak úgy tudtuk megérteni, ha Feltételeztük, hogy azokat angyalok hajtják körbe. Kialakult korábbi logikánkat megcsúfolták az égitestek. Csak úgy oldhattuk fel ezt az ellentmondást, hogy a világot kettéosztottuk, földi és égi vílágra. Milyen nagyszerű felismeréshez segített Galilei es Newton, akik olyan rendet teremtettek, amelybe ez a látszólagos ellentét is beilleszkedett. Ahogyan tágult körülöttünk a tér, azt a rendet kerestük,' amely a világ egyetemes rendje, olyan törvényeket, amelyek a körülöttünk végtelenre tágult barlang távoli zugaiban is érvényesek.
A ma tudósai hiszik, hogy van ilyen rend, s azon munkálkodnak, hogy ezt megismerjék. E törekvésük eredményeként nap mint nap új arculatát mutatja a kimeríthetetlen gazdagságú anyag, amikor a szemmel láthatatlan sugártartományokban eddig ismeretlen égitestek adnak hírt magukról, amikor szétrobbanó csillagokat és csillagrendszereket fedeznek fel.
Newton égimechanikájának ragyogó sikerei a világ megismerhetőségének hitét és önbizalmát adták vissza az emberiségnek. Joggal hihettük, hogy a newtoni világ rendje a végleges rend. A nagyobb térre és a nagyobb sebességekre érvényes jelenségek azonban új fizikát szültek, bővíteni kellett a rend keretét, hogy a megismert új jelenségeket is magában foglalhassa.
Ilyen változás a jövőben is előfordulhat. Valószínű, hogy nem zárultak le ismereteink Einsteinnel. A további megismerés útját zárnánk el, ha dogmák merevségével örök érvényűeknek jelentenénk ki mai ismereteink tételeit.



A hit feltétele az alázat, belenyugvás az örök érvényű kinyilatkoztatott törvényekbe. Ez az alázat annak elhivésére is kötelez, aminek a valóság ellene mond. Hinni kell a teremtésben, a természetfeletti csodákban.
A tudósban is van egyféle alázat: lemondani elképzeléseinkről, elfogadni azt, amit a megkérdezett természet önmagáról vall. Nincsenek lezárt kérdések, tudásunk mai állapotában jóformán csak elindultunk a megismerés útján, készeknek kell lennünk arra, hogy befogadjuk azokat a tényeket is, amelyek a ma kialakult szemléletünknek ellene mondanak. Egy dologban szilárdan hiszünk, hogy a világban törvényekben kifejezhető rend van, és ez rend akkor is, ha legjózanabbnak hitt loginkánknak is ellene mond.
Mi a logika abban, hogy élünk és meghalunk, hogy a csillagok is születnek és kialszanak, miért lett a világ, miért futnak szét a csillagrendszerek? A tudomány csak arra vállalkozhat, hogy a logikát a jelenségek kölcsönhatásának következetességében felfedezze. Logikus az, hogy a csillagközi anyag csillaggá sűrűsödik az Ott működő erők következtében. Logikus az, hogy a Nap világít és hőt sugároz, mert benne hatalmas energiatermelő folyamatok zajlanak le. Logikus az, hogy a légkör megóvja a Földet a mikrometeoroktól és a nagy energiájú sugárzásoktól, mert a légkör is anyag, amelyben az apró testek elégnek, a sugárzások pedig lefékeződnek. A természet logikájának és rendjének alapja közös: az eseményekben felismerhető törvény, amely őrzi a rendet, és mutatja ok és okozat logikai összefüggését.
Az ember világa azonban több, mint a földi természet és az égbolt jelenségei. A rendet nemcsak ott keressük, hanem önmagunkban és embertársaink között is. Mindennapi életünk problémáinak túlnyomó részét nem a külső természet tényei jelentik, hanem saját ma• gunk és az emberek természete. Van-e ott is rend és logika? Ebben a könyvben sok mindenről szó esett, ami ezzel a renddel és logikával függ össze. Melyik bonyolultabb? A természet, vagy belső világunk és emberi kapcsolataink?



Egyformán bonyolult mindegyik, ezért az eligazodás bennük egyformán nehéz. Valahol azonban a dolgok legmélyén ezek is sok vonatkozásban összefüggenek egymással.
A természet etikája
A jó és a rossz fogalmát belevittük a természetbe is. A mérce nyilván az ember, jó az, ami az ember számára jó, és rossz az, ami az ember számára rossz. A dolgok rendjét láthatatlan szellemi hatalmasságok hatáskörébe utaltuk. És bizony sokszor nehéz a döntés, amikor az emberek részéről ellentétes tartalmú imádságokat kell meghallgatniok.
Egy karácsony-szilveszteri időszakban a hegyi vendéglős sok élelmet szerzett be a sízők várható nagy tömege számára, de kevés volt még a hó. Adj Uram kiadós havazást, hogy feljöjjenek a vendégek. Tőle néhány száz méterre a Csillagvizsgáló Intézet altisztje így imádkozott: Uram, ne adj havat, mert a hótakarítással elmarad az évvégi pihenőm. Ezek után mi a jó? A kiadós havazás vagy annak elmaradása?
Utószezonban a nyaralók kémlelve figyelik az eget, szorongva hallgatják a meteorológiai jelentést. Csak süssön a Nap, tűnjenek el a felhők, száll a fohász az éghez. A termőföldek repedeznek a szárazságtól, a cukorrépa, a kukorica és az őszí szántás esőt kíván: adj Uram jó kiadós esőt. Mindezekben a dolgokban a jó és a rossz értékmérője az ember maga. A természet dolgaiban ezek a fogalmak nem szerepelnek. A természetnek nincsen etikája, csak törvényei vannak, amelyek nem ítélnek és nem kegyelmeznek, hanem csupán érvényesülnek. A természet minden jelensége egyszerre átok és áldás, aszerint, hogy gátolja-e vagy segíti szándékainkat. A fizikában károsnak és haszontalannak ítéljük a surlódás és közegellenállás leküzdésére felhasznált energiát. Ez az energia ugyanis hasznos munkavégzés nélkül vész el, amikor pl. a gyorsan robogó autó mozgását fékezi. Mégis hasznosnak ítéljük, ha ezáltal emberéletet mentünk meg. A természet logikájával szembeni



értékítéletet mi tulajdonítjuk a fékezésnek. Jó vagy káros a dinamit? Mindkettő lehet, aszerint, hogy az építéshez szükséges kövek robbantására vagy a hidak felrobbantására használjuk. Jó vagy káros az atomenergia?
Hajlamosak vagyunk arra is, hogy a természet megnyilvánulásaiban érdem szerinti megkülönböztetést tegyünk.
A Biblia szerint Szodoma és Gomorra megromlott népét az Isten kénköves esővel pusztította el, de angyal útján figyelmeztette Lótot és családját, hogy idejében hagyják el a várost. Sok ember úgy hiszi, hogy mélységes hite óvja meg, hogy mint kiválasztott megmenekül a tömegeket érő csapásoktól. A járvány egyszerre végez egy kicsapongó életű ember es egy kiválasztott gyermekével. A hívő szerint az egyiket ezzel bünteti az Isten, a másikat meg azért vette el, hogy próbára tegye. A természetben nincsen ilyen válogatás, törvényei egyformán érvényesülnek. Az urán 238-as radioaktív elem egy grammjának fele bomlik el 4,5 milliárd év alatt, és ehhez minden másodpercben 2 500 radioaktív uránatom bomlik el, robban szét. Mi dönti el, hogy valamely atom a következő ezredmásodpercben bomoljon szét, vagy csak 10 milliárd év múlva? Nincs ilyen válogatás a természetben, és a természet számára mi, emberek is atomok vagyunk, akiknek sorsát az összes környező tényezők együtt határozzák meg.
A természetnek es jelenségeinek az ember tulajdonít erkölcsi tartalmat.
A világban helyét kereső ember életének célját és értelmét kutatja. Értékrendjében az igazságon és a szépségen kívül arra is választ szeretne kapni, mi miért van, mi a jó, és mi a rossz. Az egyén élete elválaszthatatlan a társadalom életétől, és ebben a viszonyulásában már nemcsak önmaga zárt világa szabja meg etikai normáit. Az egész emberiség jövőjét alapvetően határozzák meg a természet adta lehetőségek, amelyekkel az ember nemcsak élhet, de vissza is élhet. Kegyes hozzánk a természet, hogy még hatezer millió évet kínál fel számunkra? Kegyetlen a természet, hogy viharokat támaszt, és rengései házakat döntenek romba, hogy kései fagyok es aszály pusztítja a termést?



Az erkölcsi normákat a társadalmi együttélés írja elő. Megszabja, mit szabad és mit nem szabad tennünk, hogy mások érdekeit ne sértsük. Az ölés, a lopás, a csalás es a hazugság tiltó parancsait a vallások az emberi együttélés tapasztalataiból szűrték le. Van-e köze a természet törvényeinek az emberi etikához? A magasfeszültségű áram megöli, a tüzes vas megégeti az embert. Védekezni ellene lehet tiltó parancsokkal, de lehet úgy is, hogy megtanuljuk a jelenségek közötti összefüggéseket. Élővé ezek az ismeretek azáltal lesznek, ha saját világunk belső törvényeivé válnak. Az ember filozófiájával és hitével igyekszik mentesülni a törvény szigorától. A törvény pedig törvény. Következetességében nem különbözhet a természet törvényeitől.
A fizikai világ nem írja elő a társadalmi törvényeket, az etikai magatartás normáit. A természet világa csak szemléletünkön keresztül hat vissza gondolkodásunkra. A természet soha nem mutatja másnak önmagát, mint amilyen. A látszat és valóság ellentéte nem a természet két arca, hanem az emberi gondolkodásé. Az igazmondás a természetnek nem jellembeli vonása, hanem belső tulajdonsága. Etikává a természet logikájának szigorúsága azáltal lehet számunkra, ha következetessége tulajdonságunkká válhat.
A világnak más és más mozgásformái a csillagok világa, az atomok világa, az élő szervezet, és ismét más a társadalom. Ezeknek törvényei is mások, egymásra nem vonatkoztathatók. Csak arról vallhatok, hogy mindegyikben közös az, hogy bennük a rendet a törvények szabják meg. Megfogott a természet igazsága és szépsége. Életem keresztútjainak tanácstalanságában sokszor adta vissza önbizalmamat az a hit, hogy rendnek kell lennie ott is, ahol elvesztettem a tájékozódást. Engem a természet tanított meg arra, hogy az egész nagy Világegyetem mennyire megbonthatatlan egység, és ez a szerves összetartozás mutatott sokszor utat az emberi együttélés sokkal bonyolultabbnak látszó kérdéseiben. A saját belső világának harmóniáját kereső egyén, az egyéneket társadalommá kovácsoló közösség a természettel így jutott bennem szintézisre:
Nincs más védettségünk,



mint amit a Kozmosz és a természet egyformán biztosit számunkra, mint amire a társadalom biztosítékot ad,
mint amit a tőlünk független dolgok elfogadásában belső világunk, szemléletünk képvisel. Nincs más fenyegetettségünk, mint amit a Kozmosz és a természet tőlünk független erői és eseményei jelentenek, mint ami a társadalmi együttélésünk rendezetlenségéből törvényszerűen következik, mint amit szemléletünkben önmagunkban hordozunk.
Az égbolt esztétikája
Az esztétikát a szépség filozófiájának is szokás mondani, de azt is mondják, hogy a szépnek semmi köze a valósághoz. Ha viszont a szép feladata az, hogy szebbé és jobbá tegye belső világunkat, akkor szükséges velejárója a belső megtisztulás folyamata, a katarzis állapota.
Lehet vitatkozni róla, de a magam részéről ezt a szerepet szánom a szépnek, és ezért vállalom azt, hogy szokatlan módon az égbolt esztétikájáról szóljak. Bennem ugyanis egy élet folyamán nagyon sok megrázó, értékítéletemet megváltoztató élményt váltott ki mindaz, amit a Föld és ég viszonyában útkeresésem során megismertem. Mesevilágunk, legendáink, mítoszaink, népdalaink, költeményeink közkedvelt témája a csillagos égbolt, és meg is mutatják annak egyfajta szépségét. A csillagokhoz fűződő népmesék a legtisztább, legszebb emberi érzéseket örökítették meg. A téli égbolt ragyogó csillagát, a Szíriuszt népünk ma is Sánta Lánynak, Sánta Katának nevezi, aki a három kaszás után szorgalmasan hordja az ebédet. A Nagy Göncölszekér a mindenkin segítő, csodatevő híres táltos szekere. Ugyanígy ott találjuk a görög hitvilág minden istenét és félistenét a csillagképek neveiben.



Népdalainkban a csillagos égbolt voltaképpen csupán keret, de kifejezője, milyen mélyen szővődtek a csillagok őseink gondolatvilágába. A régmúlt korok monumentális építményei sok esetben csillagistenek emlékét őrzik. Az ég és az Isten fogalma elválaszthatatlan a különböző vallásokban. E kultusz építményei, képzőművészeti alkotásai a szépség örökbecsű értékei.
A szépet megjelenítő kifejezésformák szinte kizárólag hit- es érzelemvilágunk tolmácsolói lettek, és idegenkednénk attól, hogy az értelem által felfedezett igazságokban is keressük a szépet. Ha viszont követelménynek tartjuk, hogy a szépség megrázó élményeken át belső megtisztuláshoz vezessen, akkor fel kell ismernünk azt az újfajta szépséget, amit az igazság rejt magában. Olyanfajta szépség ez, amire Kosziolányi Derső a Hajnali részegség c. versében ötvenéves korában döbbent rá. Olyan szépség ez, amiről a levelek százai tanúskodnak, amikor gyerekek és felnőttek először néznek távcsőbe, s először tárul eléjük az elhitt és elképzelt világnál szebb és valóságosabb szépsége a csillagos égnek. Szép önmagában, kietlen kopárságában a kráterekkel borított Hold is, vagy a Szaturnusz köré fonódó gyűrűrendszer, szép egy spirális extragalaxis. Igazi szépségük mégsem külső formájuk, hanem a felismert igazság, amely mint rendezőelv Új értékrendet teremt belső világunkban.
Matematikusok elegánsnak és szépnek mondanak egy-egy levezetést, bizonyítást. Annak a szépségnek a forrása, amiről itt szólok, Newton munkássága volt. Hat betű és szám, egyenlőségjel és törtvonal, ebben a nagyon egyszerű formulában öltött testet as égitestek mozgásának számíthatósága. Az egyetemes vonzástörvényről van szó, mely szerint:
P az M és m tömeg között fellépő erő, k annak az erőnek számértéke, amivel i g tömeg g tömeget vonz i centiméter távolságból, r a köztük levő távolság, a föléje írt szám azt fejezi ki a törtvonallal együtt, hogy ez az erő a távolság négyzetével fordított arányban



Ennek a formulának egyik szépsége az egyszerűség. Lényegében benne van a Föld és a bolygók keringésének törvénye, de benne van annak lehetősége, hogy segítségével kiszámítsuk évezredekkel ezelőtt lezajlott fogyatkozások pontos dátumát. Benne van az, hogy az évszázad végén teljes fogyatkozás lesz hazánk felett, benne van a titok kulcsa, hogy egy ma itt járt üstökös mikor tér újra vissza. Benne van annak lehetősége, hogy megállapítsuk egy fényes meteorról, melyik üstökös része volt. Mindezeknek summájaként benne van a megnyugtató érzés, hogy az égbolt eseményei nem szellemi hatalmak önkénye szerint, hanem szigorú törvények szerint történnek. Benne van a világ megismerhetőségének örömüzenete. A felismert igazság igazi szépsége felszabadító erejében van, amely feloldotta gondolkodásmódunk évezredes béklyóit. Az időtlennek és örök érvényűnek hirdetett dogmák hitele roppant össze.
Nem a világ rendje változott meg, hanem az ember elképzelései bizonyultak tévesnek.
Az égbolt feltáruló igazsága ütötte az első rést az örök érvényűnek és kinyilatkoztatottnak tartott tanokon. Ez indította el a kétkedésnek azt a folyamatát, amelyben mérlegre kerültek a Föld és ég viszonyán kívül az ember és világ, és az emberi szabadság és jog problémái. Hátha az sem igaz, hogy minden eleve elrendelt itt a Földön: szolgaságban kell meghalni annak, aki szolgáságban született, uralkodni kell annak, aki uralkodónak született, a szenvedés és nyomor ellen nincsen más megoldás, csak a belenyugvás és a sorsok engedelmes vállalása.
A bátorságot az emberi jogokért meginduló küzdelmekhez, a szabadságmozgalmakhoz azok a felismerések adták, amelyek tisztázták a Föld és ég valóságos viszonyát. Eltűntek a csillagistenek, megszabadultunk sokféle szorongásunktól és félelmünktől, amelyek kiszolgáltatottá tették az emberi sorsokat. Ez a megrázó fordulat adta vissza az ember önbizalmát, és ujjongó örömmel ismerte fel a szépség új fajtáját, az igazság szépségét, mely új hitének erjesztője és törekvéseinek ösztönzője lett.
Ebből a szépségből nőtt ki századunk csodálatos technikája, amely megnyitotta az utat a Földön kívüli térségbe. Bejártuk a Holdat, automata műszerek szondázzák a szomszédos bolygókat, űrszondát



küldtünk a csillagok terébe. Műszereket, hatalmas rádiótávcsöveket építünk, hogy velük hallgatózzunk idegen civilizációk feltételezett üzenetei után, és jeleket kívánunk sugározni arról, hogy a Tejútrendszer százmilliárd csillagának egyikén, a Nap közelében kozmikus öntudattal rendelkező lények élnek, akik jogot kívánnak szerezni a kozmikus társadalom polgárságára.
Az igazság szépsége mélyebb változást hozott egész belső világomban, mint amit érzelemvilágom szépségei jelentettek. Nemcsak átszínezte, át is formálta hitemet és szemléletemet. A végtelenbe tágult térés időszemléletem számára szűknek bizonyult az emberre szabott világkép. Vonzott a titokzatosság és minden misztérium. Hittem a testtől függetlenné váló lélekben, odafigyeltem csodálatos történetekre, amelyek különös képességekkel rendelkezők környezetében történnek. Hittem a látnokokban és jósokban, akik számára megszűnik a tér és az idő, képesek visszanézni a múltba, és előre látni a jövőbe.
Mindezekben ma már nem hiszek. Nem azért nem hiszek, mert mindent megismertem. Sokkal nagyobbá nőtt az ismeretlen birodalma, mint bármikor azelőtt volt. Tudom azt, hogy csodálatos titkokat tartogat még a világ számomra, és az utánam következők számára. Csak arra jöttem rá, hogy a valóságot tükröző csodák nem ott rejtőznek, ahol kerestem.
Azt az utat jártam, amit az emberiség járt, és ez az Út tele volt zsákutcákkal és vakvágányokkal. El kellett hagynom ezeket a tévutakat, amint elhagyta az emberiség is. Le kellett raknom a szellemi koloncokat, hogy szabadabban mozoghassak ebben a 20 milliárd fényévnyire terjedő, 20 milliárd éves múltat őrző barlangban.



Tartalom
Előszó.....................................................................................................6 1. Az ember a helyét keresi...................................................................8 2. Indíték és fogadtatás........................................................................17 3. Megismerhető-e a világ?.................................................................25
Mit kell érteni a megismerhetőség fogalmán?..................................26 Az információk dzsungelében............................................................28 Az ismeretszerzés útjai és tévútjai.....................................................39 Porszemek a végtelenben..................................................................52 Minden csak egyszer történik meg....................................................58 A csillagász a múltat látja.................................................................61 Törvény és rend.................................................................................64 A múltat őrző jelek.............................................................................69 Milyen idős a Föld?...........................................................................72 Milyen idős a Nap?...........................................................................76 Milyen idősek a csillagok?................................................................77 Milyen idős a Világegyetem?............................................................78 A visszafelé pergetett idő...................................................................79 Az ősrobbanás...................................................................................81 Kezdet vagy folytatás?.......................................................................84 4. A kozmikus tudat.............................................................................86
A Föld kozmikus múltja.....................................................................88 Az elemek kohói a csillagok..............................................................91 Sugárzások záporában élünk.............................................................94 Mit üzennek a csillagok?...................................................................98 Az élet kozmikus jelenség................................................................107 Élet a Földön...................................................................................108 A klorofill csodája...........................................................................109 Az élet más földi formái...................................................................110 Életünk forrása a Nap.....................................................................111



A naptevékenység földi hatásai.......................................................112 A Földön kívüli élet.........................................................................114 Élet a Naprendszerben....................................................................115 Szerves anyagok a csillagközi térben..............................................118 Miller kísérlete................................................................................119 Aminosavak a meteoritokban..........................................................120 Más lakott világok...........................................................................120 Hogyan szerezhetünk róluk tudomást?............................................124 Az érintkezés nyelve.........................................................................129 Az érintkezés hullámhossza.............................................................132 A kultúrák egyidejűsége..................................................................134 5. Belépőjegy a Kozmoszba...............................................................137
Mi a célja és értelme a világnak?....................................................139 Anyag és szellem.............................................................................147 Hit és világnézet..............................................................................151 A hűség a mérlegen.........................................................................160 3+1=3.............................................................................................163 E=m • c2..........................................................................................166 6. A Kozmosz ígérete.........................................................................171
A Föld gazdagsága és szegénysége.................................................173 Mi lesz veled emberke?...................................................................179 Fantázia nélkül nem megy...............................................................185 7. A végtelenre tágult barlang..........................................................197
A Világegyetem rendje és logikája..................................................200 A természet etikája..........................................................................204 Az égbolt esztétikája........................................................................207






Kiadja a Gondolat, a TIT kiadója Felelős kiadó a Gondolat Kiadó igazgatója Felelős szerkesztő: Fehér György Műszaki vezető: Kálmán Emil Műszaki szerkesztő: Kende Frigyes A kötésterv Vida Győző munkája Megjelent 18 500 példányban 13,5 (A/5) ív terjedelemben Ez a könyv az MSZ 5601–59 és 5602–55 szabványok szerint készült 75.1383/1-1551 Zrínyi Nyomda Budapest Felelős vezető: Bolgár Imre vezérigazgató