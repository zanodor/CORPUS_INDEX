---
master_file: "[[@VojtechZamarovskyKezdetben]]"
---
# Index for Vojtech Zamarovsky – Kezdetben volt sumer.pdf

Zamarovsky – Kezdetben volt Sumer Oldal 1
(az e-könyv képanyaga eltér az eredeti könyv képanyagától)
Kezdetben volt Sumér
Megjelent a Magyar Népköztársaság és a Csehszlovák Szocialista Köztársaság közös könyvkiadási egyezményének keretében. Készölt 5000 példányban a Móra Ferenc Könyvkiadó (Budapest) részére a Mladé letá (Bratislava) gondozásában. Első kiadás. Szlovák eredetiből Fordította Csorba Lajos. Borítólap, kötésterv és tipográfia Antonín Jukl Printed in Czechoslovakia



Zamarovsky – Kezdetben volt Sumer Oldal 2
Bevezetés
A sumérokról száz évvel ezelőtt úgyszólván semmit sem tudtunk, ötven évvel ezelőtt is csak keveset. Ma már tudjuk, hogy ők voltak Földünk első történelmi népe. S ami még ennél is több: a legnagyobb eredeti hozzájárulással gazdagították az emberi kultúrát. A sumérok találták fel az írást. Ennek révén lépett az emberiség a történelem előtti korszakból a történelmibe. A sumérok az első ismert városépítők, az első ismert mezőgazdászok, az első ismert államalkotók. A kerék feltalálói is a sumérok; a tűz fellobbantása után ez volt az ember legalapvetőbb műszaki találmánya. A sumérok agyagból, kőből és fémből nagyszerű műalkotásokat hoztak létre. A világirodalom története az ő költeményeikkel veszi kezdetét. Több mint ezer éven át úttörő szerepet játszottak a történelem színpadán. Amikor felléptek rá, az egyiptomi piramisok még nem léteztek, amikor lekerültek róla, időszámításunk kezdetéhez még annyi évszázad hiányzott, amennyi azóta eltelt.
Csak ámulhatunk e nép teljesítményén, amely talán sohasem számlált egymilliónál több lelket, csupán akkora területen lakott, amekkora egy megyénk. A történelem folyamán azonban a sumérokat belepte a feledés pora. De az az emberiség, amely feltérképezte a sarkvidékeket, megmérte az óceánok mélységeit, behatolt az anyag belsejébe és a világűrbe, nem hagyhatta a sumérokat a feledés, az ismeretlenség birodalmában. Felfedezte őket.
E könyv első része a sumérok felfedezésének történetét ismerteti. A könyv második része elvezeti az olvasót a sumérok hazájába, az Eufrátesz és a Tigris között elterülő pusztákba, ahol az archeológusok kiásták a mélyből a sumér városok évezredes romjait és a sumér művésze kincseit. De nem csak ide: ellátogatunk az Atlanti-óceán mindkét oldalán működő tudományos intézetekbe és múzeumokba is, oda, ahol a sumér emlékek tanulmányozásával és gondozásával foglalkoznak. Mivel pedig mindenütt olyan emberek kíséretére bízzuk magunkat, akiknek van mondanivalójuk a tárgyról, az út nem lesz unalmas. Az is lehet, hogy a sumérok felfedezésének történeténél jobban érdekli majd az olvasót a sumérok történelme, ez ízlés dolga. A könyv utolsó része a sumér kultúrával és annak örökségével foglalkozik: többek között arra is kitér, hogy mennyivel szegényebb lenne ma az emberiség, ha a sumér kultúra alkotásait nem mondhatná magáénak. Ez a könyv (a hettitákról és Trójáról szóló korábbi könyvekhez vagy a világ hét csodájáról szóló „történelmi útleírás”-hoz hasonlóan) abba az irodalmi műfajba tartozik, amely a sciencéfact elnevezést kapta. Itt tehát tudományról és tényekről van szó. Ez a fajta irodalom azonban nem marad meg a tudományos ismeretek népszerűsítésénél, hanem az olvasót közvetlenül is belevonja a kutatás és a felfedezés folyamatába. Amikor tudományról beszél, emberekről szól. Hiszen a tudomány és azoknak az embereknek a sorsa, akik életüket a tudománynak szentelték, elválaszthatatlanul összefügg. A könyv feladatának tekinti, hogy alaposan tájékoztasson mai tudományos ismereteinkről e tárgyban, de azokat az utakat is bemutassa, amelyeken ezekhez az ismeretekhez eljutott a tudomány. Amellett arra törekszik, hogy a tudományos ismeretközlést élvezhető előadással párosítsa, és egyáltalán nem titkolja, hogy az olvasót szórakoztatni is akarja. Ha helyenként „kalandos olvasmány” benyomását kelti, az csak azért van, mert a tudományos kutatástól egyáltalán nem idegen a kaland, és a tudósok által megoldásra váró problémák alapjában véve olyanok, mint a detektívek nyomozó feladatai (csak rendszerint bonyolultabbak). Ez az írás tehát tényekről szól, és nem tartalmaz semmi kitalálást. Egy dolognak különös fontosságot tulajdonít: hozzá akar járulni ahhoz, hogy a tudományos világot a társadalom életével összekötő, nem túlságosan kitaposott ösvények a megismerés és a megértés országútjaivá változzanak át. Ezt csak feleletnek szántam arra a sokszor megismételt kérdésre, hogy az ilyen jellegű könyvek mennyi „tényt” tartalmaznak és mennyi bennük az „irodalom”.



Zamarovsky – Kezdetben volt Sumer Oldal 3
Könyvem írása közben arra az olvasóra gondoltam, aki a Közel-Kelet régészeti feltárásait nem ismeri részletesen, és ezen a területen nem rendelkezik saját tapasztalatokkal. Az alaposabban tájékozott olvasó minden bizonnyal megbocsát majd néhány ismétlést, bár az is lehet, hogy szívesen találkozik régi ismerőseivel. A fényképek, tervrajzok és vázlatok kiválasztásában is hasonló szempontok vezettek, legnagyobb részük e könyv számára készült.
Hogy ezt a könyvet megírhattam, és a legújabb ismeretekig (sőt megoldatlan kérdésekig) eljuthattam, elsősorban az „Irodalomjegyzék”-ben feltüntetett szerzőknek köszönhetem. Ugyanígy lekötelezettje vagyok mindazoknak a személyeknek, akik munkámat a londoni British Museumban, a párizsi Louvre-ban, a berlini állami múzeumokban és a bagdadi Iraki Múzeumban elősegítették. A tanácsokért és segítségért külön köszönettel tartozom L. Matous professzornak, a Károly Egyetem tanárának és J. Klima docensnek, a Csehszlovák Tudományos Akadémia prágai Keleti Intézete munkatársának. Köszönetemet fejezem ki A. Parrot professzornak, a párizsi Louvre munkatársának, és S. N. Kramer professzornak, a philadelphiai Pennsylvania Egyetem tanárának készségükért, amellyel kérdéseimre feleltek. A sumér ásatások jelenlegi állásáról adott tájékoztatásért köszönetet mondok Fajsal al-Vaillinak, az Iraki Műemlékvédelmi Igazgatóság vezérigazgatójának, a legújabb amerikai ásatásokra vonatkozó tájékoztatásért J. Knudstad és R. Biggs uraknak, a Chicagói Egyetem Keleti Intézete nippuri expedíciója tagjainak. Különös hálával tartozom a berlini H. J. Lenzen professzornak, aki munkatársaival együtt egyébként hozzáférhetetlen információkat bocsátott rendelkezésemre, és 1965 tavaszán a Német Archeológiai Intézet táborában, Varkában, a sumér Urukban vendégül látott.
1965. június
V. Z.



Zamarovsky – Kezdetben volt Sumer Oldal 4
I.
A SUMÉROK FÉLFÉDÉZÉSÉ



Zamarovsky – Kezdetben volt Sumer Oldal 5
1. fejezet
Romok az Eufrátesz és a Tigris között
Az Eufrátesz és a Tigris között elterülő országnak a történelem folyamán sok neve volt. Egyik neve azonban megmaradt. Ez: Mezopotámia. A név a görögöktől származik, jelentése „Folyamköz”. Jelenlegi neve: Irak. Területe négyszáznegyvenezer négyzetkilométer, lakosainak száma hétmillió, államformája köztársaság. szakon Törökországgal, nyugaton Szíriával és Jordániával, délen Szaúd-Arábiával és Kuwaittal, keleten Iránnal határos. Kuwait és Irán között a Perzsaöböl smaragdzöld hullámai mossák partjait. Lakosainak négyötöde arab, a többi kurd és egyéb kis nemzetiségek tagja. Lakosságának túlnyomó többsége földműveléssel foglalkozik. Ipari munkás körülbelül annyi van, mint nomád beduin. Fővárosa Bagdad, amely keleti mesék illusztrációiból és modern építészek prospektusaiból összeállított montázs benyomását kelti. Távolsága Prágától háromezer-háromszáz kilométer: tízórás repülőút. A vidék a vad Kurdisztán hegységei után sima, mint az asztallap. Területének háromnegyede sztyepp és bársonyos, szürkés sárga sivatag, amelyet csak ritkán simogat meg a felhők árnyéka. Területének többi része mező és liget. A naptól átforrósodott levegőjét negyvenmillió karcsú pálma legyezője hűsíti; ezek szolgáltatják a világ datolyakivitelének nyolcvan százalékát. szakon, Moszul vidékén a fűszer illatát már szinte elnyomja az olajszag. Évi harmincmillió tonnával Irak a világ ötödik olajtermelő országa. Délen, Baszra előtt, amelyet Kelet Velencéjének is neveznek, a folyók egyetlen hatalmas folyamban egyesülnek. Az ország népe e folyók mentén harcolta ki magának az életet. A folyók március és szeptember között kilépnek medrükből, és az öntözőcsatornák mentén fekvő kietlen területet virágzó kertté változtatják. Évezredekkel ezelőtt is így volt ez, ma is így van. Mezopotámia az európai emberek számára egészen a késő újkorig a földkerekség egyik legtitokzatosabb országa volt. Kolumbusz már felfedezte Amerikát, Amerigo Vespucci pedig leírást adott róla; Marco Polo Kínából hoz híreket, Vasco da Gama megismerteti a világot az emberevőkkel és a hottentottákkal; Mezopotámiáról viszont Európa legfrissebb információi az ókori görögöktől és a bibliai prófétáktól származtak. Ugyanakkor a szó szoros értelmében mindenki tudott róla: a tudósok azt, amit a történelem atyja, Hérodotosz, és a földrajz atyja, Sztrabón írt róla, az egyszerű nép azt, ami a Bibliában volt olvasható. Itt volt Babilon, a nagy város, a „latrok tanyája” és ugyanakkor „a királyi városok legékesebbje”. Itt volt a dölyfös Ninive, amelyet Nimród alapított, a „hatalmas vadász az Úr előtt”. Itt voltak a dicső városok: Assur, Uruk és Ur, a kaldeusok városa. Itt szenvedték el a zsidók a babiloni fogságot és az asszír királyok igáját. Itt zavarta össze az Úr az emberek nyelvét, amikor égig érő tornyot akartak építeni, s itt bocsátott borzalmas vízözönt a világra, amelyet csak Noé és családja élt túl... És főleg: itt teremtette Ádámot és annak bordájából Évát; itt volt a bibliai Paradicsom! Senki sem vágyott hát arra, hogy ezt az országot megtekintse? Vágyott, hogyne, ehhez nem fér kétség. Csakhogy Mezopotámia nemcsak a világ egyik legtitokzatosabb, hanem egyik legmegközelíthetetlenebb országa is volt. Nyugat felől végtelen sivatag, észak felől áthághatatlan hegyek választották el a világtól, délen kalózok álltak az odaigyekvők útjába. Ezenkívül, mivel a mongol hódítás, majd a török megszállás alatt egymást érték a szabadságszerető és harcias lakosság felkelései, mindenkor katonaság zárta el a világ többi részétől. Lehet, hogy valamikor itt volt a Paradicsom, de ez a bagdadi kalifák birodalmának megszűnése után tőrrel elkerített pokollá változott. Aki ebbe az országba be akart jutni, annak tetőtől talpig férfinak, de kicsit kalandornak is kellett lennie.



Zamarovsky – Kezdetben volt Sumer Oldal 6
Persze akadnak ilyen emberek is. Az első olyan ember évezredünkben, akiről tudjuk, hogy járt Mezopotámiában (és onnan élve tért vissza), egy toledói spanyol rabbi, Benjamin volt. 1160-ban kelt útra, öt év múlva elért Bagdadba. 1173-ban már ismét Európában találjuk. Teljesítményét még Richard Halliburton sem merte megismételni. Benjamin a tengeri úttól eltekintve az egész utat gyalog tette meg. Háromszor menekült meg rablók kezéből, kétszer fenyegette a kolera, egy alkalommal pedig iszonyatos sivatagi homok-viharba került. Visszatérése után könyvet irt utazásáról, de a kortársak vajmi keveset tudhattak meg belőle Mezopotámiáról. Ugyanis a könyv csak 1543-ban jelent meg Konstantinápolyban héber nyelven, majd körülbelül harminc évvel később Antwerpenben latin fordításban. Ma az egyik legfigyelemreméltóbb „történelmi útleírásnak” tekintik. Ebben a Zarándoklatban, amely még a középkorból maradt ránk, és amely Mezopotámia első újkori ismertetése, nem minden egyformán érdekes, de sok minden késztet csodálatra. Amikor a könyv szerzője Moszul közelében elérte a Tigrist, a folyó bal partján levő agyaghordalék- halomban felismerte az ókori Ninive romjait. Ezt a várost i. e. 612-ben elfoglalták a médek és a babiloniak. Szinszariskun király pedig úgy tért ki a kapituláció elől, hogy összes kincseivel és feleségeivel együtt elevenen elégettette magát. Ninive úgy esett el, mint „agyaglábakon álló óriás”, és soha többé nem kelt fel. A város pusztulása után kétszáz év múlva Hérodotosz járt Mezopotámiában, de a városról, „amelyben csak olyan csecsemőből, aki még nem tudja megkülönböztetni jobb kezét a bal kezétől, százhúszezer volt”, csak annyit tudott meg, hogy „a Tigris jobb partján terült el”. Diodórosz viszont a knidoszi Ktésziasznak i. e. negyedik századból származó (azóta elveszett) írásából azt olvasta ki, hogy állítólag „az Eufrátesz folyónál terült el”. Sztrabón pedig, aki a toledói Benjamin előtt körülbelül 1165 évvel előbb járt Mezopotámiában, Ninivéről semmit sem tudott meg, illetve csak annyit, hogy valamikor Asszíria fővárosa volt, és „röviddel elfoglalása után örökre eltűnt a föld színéről”. A bátor rabbi érthető okokból Babilont is kereste, és meg is találta. Romokban feküdt, a sivatag pora még nem tudta teljesen betemetni. Nem mert belépni a romok közé, „mert ott sárkányok és mérges kígyók fészkelnek”. Csak Schiltberger bajor lovag lépett be oda 1400 körül, amikor „a pogány mohamedánok fogságából” arrafelé menekült. Hosszú című könyvében így ír: „Bábel városának fala kétszáz könyök magas és ötven könyök széles... Az Eufrátesz vize a város közepén folyik, amely jelenleg teljesen romokban hever, és egyetlen emberi szállás sincs benne.” A bajor Lovag után Rauwolff sváb orvos és botanikus jutott el Mezopotámiába; alighanem az ottani flóra iránti érdeklődése vitte el oda. „Babilon még látható” írja 1583-ban kiadott Útleírásában, de annyira romos állapotban van, hogy már nem nagyon magas, azonkívül hemzseg a különféle szörnyektől és vadállatoktól, úgyhogy az ember fél mérföldnél jobban nem tudja megközelíteni... Főleg perzsa nyelven eglónak nevezett kisállatok (Thierlein) vannak ott, amelyek igen mérgesek. Mint mondották nekem, a gvíknál nagyobbak, és három fejük van.” E kisállatok leírása meglepheti a természettudóst, a félelem a Babilonba való belépéstől azonban egyáltalán nem meglepő. Még ma is meglehetősen veszélyes letérni a „turistautakról” ebben a romtengerben ezek miatt az ijesztő (ha nem is háromfejű) állatkák miatt. Annál nagyobb csodálattal tölt el bennünket Babilon egy másik ismert látogatójának bátorsága, aki így írt: „Körös-körül bejártam ezeket a lerombolt falakat, és felléptem azok legmagasabbikára, majd onnan. leszállva, behatoltam a romok belsejébe, és mindent alaposan aprólékosan megtekintettem.” Ezt a bátor utazót Pietro della Vallénak (1586—1652) hívták. Ez a római nemes nagyon gazdag ember volt, és Mezopotámiába egyáltalán nem tudományos céllal jutott el. Beleszeretett ugyanis egy rangos hölgy be, és amikor kosarat kapott, feledést keresve 1614ban zarándokútra indult a Szentföldre. Ott újra szerelmes lett, mégpedig egy bagdadi kaldeus keresztény leányba, Sitti Maaniba. Ezúttal nem hagyta magát lerázni, hanem kitartóan követte választottját a szíriai sivatagon át a leány szülőföldjére, ahol feleségül vette. Meglehetősen



Zamarovsky – Kezdetben volt Sumer Oldal 7
sok gondja volt vele, főleg a nevelésével (például hosszú időbe tellett, amíg le szoktatta arról, hogy az orrában karikát viseljen), de nem fáradt hiába. Nemcsak feleséget kapott benne, hanem bátor kísérőt is kalandos útjaira az arab világban. Amikor felesége 1621-ben meghalt, bebalzsamoztatta, és miután visszatért Keletről, ahol összesen tizenkét évet töltött, holttestét ládában Rómába vitte, és családi sírboltjában temettette el. Ezt az esetet nemcsak érdekessége miatt említjük meg, hanem azért is, mert igazságot kell szolgáltatnunk a nőknek. Amikor Mezopotámia kutatásáról beszélünk, úgyis mindig csupán férfiak érdemeit méltatjuk: ne feledkezzünk el hát Sitti Maani della Valléról. Pietro della Vallét a felesége első ízben 1616. decemberben vezette el Babilonba; azután még kétszer tért oda vissza. A felesége nélkül bizonyára nehezen tudott volna odatalálni. Egyébként a környékbeli falvak lakosai közül ma is kevesen tudják, hogy azok a romok, amelyeket annyi autó és autóbusz keres fel, annak a városnak a maradványai, amelynek Babilon volt a neve. Pietro della Valle 1617-ben, felesége társaságában beutazta Mezopotámia legdélibb részét, és ott olyan ókori városok romjait tekintette meg, amelyek egykori nevéről senkinek sem volt tudomása (ma már tudjuk, hogy ezek egyikének a Muqajjar-dombon évezredekkel korábban Ur volt a neve). 1625-ben, ekkor már szolgája kíséretében, a Perzsaöböltől keletre tett meg hosszú utat. Itt romokhoz érkezett, amelyekről megállapította, hogy az ókori Perszepolisz város maradványai. Ez az Akhaimenidák nemzetségéből származó perzsa királyok székhelye volt, amelyet Nagy Sándor I. e. 330-ban a III. Dareiosz felett aratott győzelme után (mint Diodórosz írja: „tivornya közepette, amikor már nem volt öntudatának birtokában”) felgyújtott. Különösen a mesterséges teraszon épített palota oszlopcsarnoka keltett benne mély benyomást. Ehhez „tizenkét egymás mellett haladó lovas számára is elegendő szélességű márvány feljáró” vezetett. De ennél is nagyobb ámulatot keltettek benne azok a csodálatos feliratok, amelyek a palota falait borították: minden eshetőségre számítva, igen lelkiismeretesen lemásolta őket. Jól tette: később ezek a másolatok nyújtottak kiindulási alapot nemcsak Perszepolisz, hanem egész Mezopotámia történelmének megismeréséhez. Pietro della Valle utazásai során feljegyzéseket is készített, amelyeket megküldött barátjának, Schippannak Nápolyba (a perszepoliszi feliratok első másolatait 1626-ban küldte meg neki), a feljegyzések másolatait pedig megtartotta. Hazatérése után ezeket három részből álló, gazdagon illusztrált műben: „A zarándok útleírásá-ban (1650—58) publikálta. Az illusztrációk azonban nem tőle származnak, hanem azoktól az utazóktól, akik a rémhírek ellenére is elmerészkedtek ide. Röviddel Pietro della Valle után az angol Thomas Herbert utazott Mezopotámiába, mégpedig mint Sherley és Cotton brit diplomaták kísérője, akik 1626-ban a perzsa sahhoz utaztak küldetésbe. Útközben azonban mindkét diplomata meghalt, eléggé tisztázatlan körülmények között (lehet, hogy napszúrás következtében, de az is lehet, hogy vérhasban), Herbert így aztán nagy kerülővel, Indián és Ceylonon keresztül visszatért Londonba. Itt I. Károly komornyikjaként működött, mégpedig a király 1649-ben, a vesztőhelyen bekövetkezett haláláig. Az utazásról vázlatokat hozott magával, amelyeket azonban nem tartott eléggé szemléltetőnek, és ezért megbízta Hollar Václavot, az egyik leghíresebb londoni rézkarcolót átdolgozásukkal. Ennek a számkivetésben élő cseh művésznek köszönhetjük tehát a Tigris és az Eufrátesz közötti „bibliai városok” első, művészi szempontból tökéletesnek mondható (ha tárgyi tekintetben érthetően nem mindig pontos) ábrázolatait. Mezopotámiából a francia Jean Baptiste Tavernier és Jean Chardin hozott további leírásokat. Mindkettőjüket jobban érdekelte azonban a gyors meggazdagodás, mint az ókori emlékek; ez egyébként napjainkig fennmaradt európai hagyomány. Chardin, aki 1666-ban III. Szulejmán szultán ékszerszakértője lett, egyik útjára (az akkor még fel nem talált fényképezőgép helyett) magával vitte Grélot rajzolót. Ennek rajzai Franciaországban rendkívüli figyelmet keltettek, és reprodukciók révén egészen a múlt századig forgalomban voltak. Más franciák, Vincent



Zamarovsky – Kezdetben volt Sumer Oldal 8
Maric és Emanuel de Saint Albert viszont inkább a katolikus hit terjesztésének lehetőségeit puhatolgatták a muzulmán arabok és az eretnek kaldeusok között, lévén mindketten misszionáriusok. De mert papok voltak, igen jól ismerték Mezopotámia bibliai történelmét. Marie felfedezte „Bábel tornyát”, de nem Babilonban, hanem Birsz-Nimródban, közel Bagdadhoz, Saint Albert pedig szkeptikusan kijelentette, hogy nehéz megtalálni azt a helyet, ahol állt, „mert a bibliai és a bennszülött hagyomány itt annyira össze van kuszálva, hogy senki sem ismeri már ki magát”. Utánuk honfitársuk, a híres arabszakértő, Jean Otter utazott Mezopotámiába. Tíz évet töltött ott (1634—44 közötti törökországi és perzsiai utazásait is beleszámítva), de semmi jelentős dolgot nem fedezett fel. Bár ismerte Abdulfed arab földrajztudós könyvét, amelyben megjelöli Ninive és Assur fekvését (mégpedig pontosan, mint ma tudjuk), de annyira nem értette a leírást, hogy a romokat borító halmokat sem tudta megtalálni. Közben pedig az egyik halom alján ebédelt, egy másikra pedig fel is ment! Az első franciákkal szinte egy időben érkezett Mezopotámiába Engelbert Kámpfer német orvos, aki 1683-ban Perszepoliszba is ellátogatott, és a romfalakról számtalan feliratot másolt le. Utána ugyanezt, de már pontosabban megismételte a hollandus Cornelius de Bruin. E feliratok betűit aztán az angol Thomas Hyde litterae cuneiformesnek, azaz „ékírás”-nak nevezte el, és ez az elnevezés azóta is megmaradt. De az említettek csupán első küldöttei voltak Európának Mezopotámiában. A terület tényleges tudományos feltárása csak Carsten Niebuhr expedíciójával kezdődött el. A dán király szolgálatában álló hannoveri Carsten Niebuhr (1733—1815) hivatását tekintve földrajztudós volt, nagy tehetségű és univerzális érdeklődésű ember. Huszonnyolc éves kora ellenére V. Frigyes király rábízott egy hadi vitorlást, mégpedig azzal a feladattal, hogy kutassa át a Közel-Kelet országait. Koppenhágából 1761 elején távozott, és 1767 végén tért vissza, de nemigen mondható, hogy szerencsével járt. Az expedícióval ugyanaz történt, mint a tíz kicsi négerről szóló gyerekdal szereplőivel: társai egymás után pusztultak el, úgyhogy végül is magára maradt egy távoli és veszélyekkel teli országban. De mert vasakaratú ember volt, teljesítette a rábízott feladatot. Utazás Arábiában és a környező országokban (1774—78) című könyvében így ír: „Bár expedíciónkat a halál úgyszólván teljesen lekaszálta, úgy gondolom, hagy ez mégsem riaszthat vissza másokat az Arábiába való utazástól.”
Számunkra Niebuhr expedíciójának főleg két eredménye fontos: először az, hogy pontosan meghatározta Ninive és Babilon romjainak helyét, másodszor, hogy Perszepoliszból hosszú és pontos ékírásos szövegmásolatokat hozott magával. s még egyről ne feledkezzünk meg, aminek egyenesen történelmi jelentősége van: könyve Napóleon Bonaparte fiatal francia generális kezébe került, akit végül is ez az írás ösztönzött egyiptomi hadjáratára (1798—99). Bár a hadjárat a francia hadsereg vereségével végződött, lehetővé tette a tudomány hatalmas győzelmét: megnyitotta az utat a régi Egyiptom felfedezéséhez. Egy olyan ország felfedezéséhez, amely ugyanolyan titokzatos, mint Mezopotámia! Amikor 1900-bari az ókori Mezopotámia történelmének akkori legnagyobb ismerőjét, Friedrich Delitzsch berlini professzort megkérdezték, hogy véleménye szerint mi vezette az embereket Európából ebbe a hozzáférhetetlen és veszedelmes országba, ezt mondta: „Erre egyetlen felelet van — a Biblia. Igaza volt. De mégsem egészen. Megfeledkezett az ember egyik legtermészetesebb tulajdonságáról: a megismerés utáni vágyról. Vagy egyszerűbben kifejezve: a kíváncsiságról.
Mezopotámia kutatásában Niebuhrral új időszak vette kezdetét. Igaz, még nem beszélhetünk módszeres kutatásról, de a felfedezések ezután már nemcsak véletleneken múltak. Egyre



Zamarovsky – Kezdetben volt Sumer Oldal 9
növekedett az utazók száma, utánuk jöttek a kereskedők, a misszionáriusok, a kémszolgálatok ügynökei, a különleges kormány meghatalmazottak és időnként tudósok is. Mezopotámia iránt főleg az angolok érdeklődtek, akik ott voltak a szomszédban (Indiában és Perzsiában), továbbá hagyományos ellenlábasaik, a franciák. Végül is a török kormány engedélyt adott arra, hogy Bagdadban, Baszrában és Moszulban konzuli képviseletet létesítsenek. Egyiptomtól eltérően, amelyet a tudományos kutatás számára a fegyverek nyitottak meg, Mezopotámiát diplomáciai tárgyalások tették hozzáférhetővé. A kaput nem tárták túlságosan szélesre, de legalább a diplomaták és védenceik bemehettek rajta. Nem meglepő tehát, hogy az első férfi, aki az Eufrátesz és a Tigris között ásóját kutatási szándékkal vágta a földbe, a moszuli francia konzul, Paul-Émile Botta volt (1802—70). Botta érdekes ember volt. Életrajzi adatai szerint sem a diplomáciai szolgálathoz, sem az archeológiai kutatásokhoz nem rendelkezett a szükséges előfeltételekkel. Már származása körül is bajok voltak: nem volt nemes, ami annak idején a diplomatánál hibapontnak számított.
Paul-Émile Botta
Politikai múltja kissé gyanús volt: Olaszországban (Torinóban) született, és francia szolgálatba lépése előtt az ellenséges egyiptomi kormányt szolgálta. Műveltsége körül sem volt minden rendben: sem az archeológiát, sem a történelmet nem tanulmányozta. Orvostudományt tanult. De az orvostudományt sem vette túlságosan komolyan. A diploma meg szerzése után nem kezdett kórházi gyakorlatot, hanem egy vitorláson föld körüli útra indult. Amikor három év múlva, megfelelő tapasztalatok gyűjtése után hazatért, Egyiptomban telepedett le, mert jól érezte magát ott. Orvosi gyakorlata mellett rovargyűjtéssel foglalkozott, és igyekezett mind több kapcsolatra szert tenni az ottani hatalmasságokkal. Ez nem kerülte el a francia kémszolgálat figyelmét, mire is a kormány elhatározta, hogy értesüléseit felhasználja: felajánlotta neki az alexandriai konzul tisztségét. Botta az ajánlatot elfogadta, és jól be is vált ezen a poszton. A kormány ezután Jemenbe küldte, ahol ugyancsak bevált. 1842 tavaszán megbízta a Moszulban létesített új konzulátus vezetésével. Ekkor már a Közel-Kelet elismert szaktekintélyének számított. Az akkor még sárfészekként ismert Moszulnak egyetlen érdekessége a tizenkettedik századból származó ferde minaret volt, a pisai ferde torony keleti megfelelője. Jelentőségét a jövőre vonatkozóan az határozta meg, hogy területén érintkezett egymással az arab, a török és a kurd világ, tehát predesztinálva volt arra, hogy politikai intrikák ideális központjává váljon. Nemsokára kiderült, hogy jelentősége még ennél is nagyobb. Abban az időben azonban a föld alatti olajkincs, amely a felszínre szivárogva ragadós pocsolyák képében jelentkezett, még nem érdekelt senkit.



Zamarovsky – Kezdetben volt Sumer Oldal 10
Bottának új működési helyén határozottan több volt a szabad ideje, mint a dolga. Tevékeny ember lévén, maga nézett tennivalók után. Rovart már eleget gyűjtött, a pestissel és a kolerával szemben a kor higiéniai viszonyai között tehetetlen volt, hozzákezdett tehát a helyi folklór és vallások tanulmányozásához. Főleg az ördögtisztelők érdekelték, akik egészen logikusan a rossz és ártalmas szellemeket igyekeztek maguknak megnyerni, és az amúgy is jóságos istennel nem törődtek. A környéken tett utazásai alkalmával furcsa halmocskák kötötték le a figyelmét, amelyek a Tigris partjain minden különösebb geológiai ok nélkül hirtelen kiemelkedtek a síkságból. Felötlött benne, hogy ezek az óriási és szétszórt vakondtúrások, amelyeket a bennszülöttek tell-nek neveztek, évezredek előtti ókori városok romjait takarhatják. Mivel az országot az ókorban Asszíriának nevezték, a dombok okoskodott tovább Botta — asszír városok romjait fedik. Elhatározta, hogy megvizsgálja ezeket a halmokat. Előbb lóháton körüljárta őket, és a bennszülötteket faggatta, hogy nem végeztek-e ott ásatásokat. Majd megvizsgálta a repedéseket a dombok oldalán, sőt az egyikre fel is ment. Ott visszaemlékezett egy Egyiptomban élő francia archeológus szavaira, aki azt mondta: „Ha valaki le akar szállni a történelem mélységeibe, annak előbb fel kell mennie a könyvek hegyére”. Mielőtt azonban írt volna könyvekért (Moszulban nem volt könyvkereskedés), franciaországi látogató jelentette be magát nála. Ez a látogató Jalius Mohi volt, egy párizsi német, a francia Ázsiai Társaság titkára, a Mezopotámiáról szóló legrégibb és legújabb ismeretek két lábon járó lexikonja. Mohi kerülővel, Londonon át érkezett Moszulba, és még öt hónap múltán is el volt ragadtatva azoktól a leletektől, amelyeket a brit kormány vásárolt meg ezer fontért a volt bagdadi brit főkonzul, Claudius J. Rich örököseitől. A leletek Babilonból származtak, és szép számmal voltak köztük agyagtáblák és hengerek, mégpedig ugyanazzal a fajta ékírással, mint amilyen a különféle mezopotámiai útleírásokban és az ún. Michaux-féle kövön látható. A Michaux-féle kő volt az első eredeti ékírásos dokumentum, amely Európába került. André Michaux francia botanikus hozta magával 1786-ban Perzsiából. Ábrák is voltak rajta a Bibliában említett „babiloni sárkányról”.
Mohinak úti málhájában volt Niebuhr Arábiai útleírása és Rich: Kurdisztánj tartózkodásom eseményei c. könyve, amely részletes leírást tartalmazott a Moszul környéki kutatásokról. Többek között az állt benne, hogy a Tigris bal partján levő Kujundzsik-halom éppen Moszullal szemben — az ókori Ninive romjait rejti magában.
Michaux-féle kő
„Az ókori Ninive romjai? — kérdezték a tudósok kérkedően. — Ha ezeket a romokat sem Hérodotosznak, sem Sztrabónnak nem sikerült megtalálnia, ugyan ki tudna rájuk lelni két és fél évezreddel később?” Sőt, egyes jónevű tudósok azt állították, hogy Ninive egyáltalán nem



Zamarovsky – Kezdetben volt Sumer Oldal 11
létezett. „Nem rendelkezünk róla semmilyen, az ókorból származó autentikus értesüléssel. A bibliai prófétákon kívül senki sem látta, valamennyi antik szerző csak hallomásból ír róla, és mindegyik másként. Nyilvánvalóan a legendák és mítoszok birodalmába tartozik, akárcsak a homéroszi Trója!” Bottának ezekről a kételyekről egyszerűen azért nem volt tudomása, mert nem rendelkezett a megfelelő szakképzettséggel. Nemsokára két figyelemre méltó angol tett nála látogatást (rövidesei többet hallunk róluk), és ők is arról beszéltek, hogy abban a Tigris mellett levő halomban tényleg Ninive rejtőzik, sőt ásatásokat akartak ott kezdeni. Ezért Botta szintén megállapodott Mohillal, azonnal odautazott, hogy megelőzze őket. De semmi olyat nem talált, ami arról tanúskodna, hogy ott valamilyen város romjai lennének. Ennek ellenére mégis elhatározta, hogy szerencsét próbál. 1842 decemberében ásni kezdett a Kujundzsikon. A felfogadott munkásoknak az volt a véleményük, hogy a vállalkozás teljesen értelmetlen dolog, de mert a munkabérüket megkapták, a többivel nem törődtek. Egy héten át ástak széles, meredek árkot a lejtőn, de semmit sem találtak. A második héten kiástak valamilyen cserepeket, amelyeken karcolások voltak, és amelyeknek Botta nagyon megörült. Bólogattak (ami török földön értetlenséget vagy az egyetértés hiányát jelenti), és egyesek biztonság kedvéért ki is léptek a szolgálatból. Egyszer egy fellah (földművelő) állt meg ott, és elárulta Bottának: a munkások a kereset miatt elhallgatták előtte, hogy azokból az írásjelekkel tele téglákból, amelyekért ezeket az embereket fizeti, a környékbeliek házakat és állataik részére istállókat építenek. „Gyere, uram, nézz körül az én falumban! Chorszabadnak nevezik, és lóháton alig egy óra járásra fekszik északi irányban!” Bottának már megvoltak a kellő tapasztalatai az efféle tanácsadókkal: információik egyetlen célja az volt, hogy baksisra tegyenek szert. Folytatta tehát a munkát: a munkások ástak egy hónapig, ástak két hónapig, ástak három hónapig — „úgyszólván teljesen hiába”. Március közepe táján, amikor a kudarc miatt már lassan aludni sem tudott, eszébe jutott az a bizonyos fellah. Néhány munkást Chorszabadba küldött. Két nap múlva egyikük visszatért: „Uram, városfalra bukkantunk !“ Mivel kudarcai pesszimistává tették, Botta nem hitt a hírnek. Az egyik szolgának mégis utasítást adott, hogy menjen, és nézzen körül. „Szent igaz, uram, a próféta szakállára, szent igaz! Embereid a világ legnagyobb városfalára akadtak! Ezerszerte szebb rajzokkal, mint amilyenek a pasa palotáján vannak!” Botta lóra kapott, sarkantyúit a ló oldalába nyomta, és csak „a világ legnagyobb falai” előtt állt meg. Körülbelül három méter magas fal volt ez, kőlapokkal burkolva. Ezeken a lapokon olyan domborművek voltak, amilyenekkel sem Görögországban, sem Egyiptomban, sem Indiában, de sehol máshol nem találkozott! A moszuli francia konzulátuson 1843. március huszadikától harmincadikáig nem volt hivatal, a főnök dolgozott. Az excellenciás Úr átváltozott az ásócsoport vezetőjévé. Piszkosan, izzadtan, borostásan vezette támadásra kis csapatát a fal ellen, amely mögött évezredek aludták álmukat. Az eredmény szédítő volt! Fantasztikus állatok, hosszú ruhás, szakállas férfiak domborművei, vadászjeleneteket ábrázoló és ékírásos feliratú lapok, kis fajansz dísztárgyak és emberfejű szárnyas bikákat ábrázoló óriási alabástrom szobrok kerültek napvilágra. Olyan szobrászati alkotások, amilyeneket európai szem még soha nem látott. Az ábrázolt lények jóval felülmúlták az európai ember képzelőerejét. Művészi alkotások kerültek itt elő, mégpedig elképesztő mennyiségben... s mindez annak a bizonyos tell-nek egészen az elején volt! Ma már tudjuk: Dur-Sarrukint találta meg, II. Szargón asszír király nyári palotáját. Ez a király i. e. 721—705 között uralkodott. A palota mesterséges teraszon épült, kétszáznál több helyiséggel, két templommal és harminc udvarra! Palota azokból az időkből, amikor még senki sem sejthette, hogy Rómában megépül majd a Capitolium és Athénben a Parthenón.



Zamarovsky – Kezdetben volt Sumer Oldal 12
Másfél évig tartott, amíg Botta ezt a palotát kiásta. Természetesen nem sikerült az egészet kiásnia (az ásatásokat tíz évvel később honfitársa, Victor Place folytatta, de még 1928—1935 között is folytatott itt ásatásokat a Chicagói Egyetem Keleti Intézete), hiszen számtalan nehézséggel kellett megküzdenie, bár a francia kormány részéről nagylelkű támogatásban részesült: a siker első hírére az iskolaügyi miniszter és — meglepetésére — a belügyminiszter nyomban 3000 aranyfrankot küldött neki. Mindenekelőtt Mehmed pasa moszuli kormányzó intrikáit kellett leküzdenie, aki megkárosítva érezte magát, mert nem kapta meg a talált arany felét — azt ugyanis semmiképp sem hihette, hogy valaki csak „valamiféle kövek” miatt ásasson —‚ és ezért azt jelentette Konstantinápolyba, hogy „a franciák Chorszabadban erődítményt építenek”. A munkásait arról kellett meggyőznie, hogy az ásatások nem becstelenítik meg őseik emlékét, és nem sértik vallásukat. Százszámra kellett megoldania olyan műszaki és szervezési problémákat, amelyektől egyetlen, a terepen dolgozó régész sincs megkímélve. Mindezt olyan szívóssággal végezte, amilyennel a diplomatáknál csak egészen más természetű tevékenység alkalmával lehet találkozni. 1844. október tizenötödikén Botta befejezte a chorszabadi ásatásokat. A kormány felszólította, hogy a leleteket küldje Franciaországba. Persze, ezt könnyű volt mondani: voltak olyan szobrok, amelyek harminc tonnánál többet nyomtak. Kiválasztotta tehát a legjellemzőbb és leginkább ép darabokat (a többi munkatársa, Eugéne N. Flandin mindenesetre lerajzolta), hatalmas hengereken gördülő szekeret készíttetett, és ezen szállította a szobrokat a Tigrishez. (A legnagyobb kolosszusokat kétszáznál több ember vontatta.) Ott aztán külön e célra épített tutajokra rakatta őket. Rakodás közben némelyikük felborult, és két asszír király, miután éppen hogy kikerült a föld mélyéből, eltűnt a Tigris vizében. A többi lelet szerencsésen megérkezett Bagdadba, ahol azután több mint egy évig vártak a speciálisan erre a célra átalakított tengeri hajóra, amely Baszrába jött értük. Két szárnyas bikát az Eufrátesz és a Tigris torkolatában nyeltek el a hullámok, ahol Botta expedícióját kalózok támadták meg. A többi lelet azonban Afrikát körülhajózva mégis megérkezett Le Havre-ba, illetve onnan a Szajnán Párizsba.
Botta 1847. május elsején a Louvre-ban megnyitotta kincseinek kiállítását. A volt francia királyi palota megtelt ámulattal. A nyugati világ először került szemtől szembe egy rég letűnt keleti birodalom művészeti alkotásaival. Nagyszerűségük mindenkit elkápráztatott: „Olyan művészi alkotások ezek, amelyek minden vita nélkül odaállíthatók az európai antik és reneszánsz művészet legjobb alkotásai, a Louvre büszkeségei mellé!” Az eredetükre és korukra vonatkozó kérdésekre Botta így válaszolt: „Meggyőződésem, hogy az általam felfedezett szobrászati alkotások Ninive virágkorából valók!” Ezt a későbbi kutatás is megerősítette. De ez korántsem volt a teljes igazság. Botta nemcsak szobrászati alkotásokat fedezett fel, mégpedig Ninive virágkorából, hanem az újkor emberisége számára az egész ókori Asszíriát is felfedezte, s a Flandin által illusztrált ötkötetes Ninivei leletekkel (184950) lerakta egy új tudományág, az asszirológia alapjait. Fáradozását a legnagyobb mértékben elismerték, s ezt meg is érdemelte. De a külügyminisztérium valamelyik igazoló bizottsága az 1848-as forradalom után ügy vélekedett, hogy Botta felfedezései tulajdonképpen a letűnt rendszer dicsőítését szolgálták, és ezért büntetésből áthelyezték a szíriai Tripolisba. Ezzel a Moszul környéki telleket átengedte annak a férfinak, akit az angolok neveznek az asszirológia megalapítójának.
Ez a férfi Austen Henry Layard (1817—94) volt. Angol létére Párizsban született, Olaszországban és Svájcban nevelkedett, s eredeti foglalkozása jogász volt. De a parókát és a



Zamarovsky – Kezdetben volt Sumer Oldal 13
talárt hamar megunta, mert nem biztatták gyors karrierrel. Mindenképp feljebb akart kerülni a társadalmi ranglétrán, s hogy célját elérje, mindenre kész volt. Útjában azonban komoly akadályok álltak: nem voltak összeköttetései, s nem volt pénze. Tudomásul vette, hogy ha mindezek ellenére előre akar jutni, előbb fel kell hívnia magára a közfigyelmet. Gyermekkora óta csábította Kelet, amellyel első ízben az Ezeregyéjszaka meséiből ismerkedett meg. Mi lenne, ha ott próbálna szerencsét? James S. Buckinghamet a Mezopotámiai utazások (1827) tették ismertté, Claudius J. Rich Jelentések Babilon romjairól (1812) című művével, Francis R. Chesney a kalandos Utazások az Eufráteszen című könyvével vált híressé. Az utóbbi két gőzhajóval érkezett Skóciából az Okontesz torkolatához: a hajókat itt szétszerelték, majd teherhordók hátán az Eufráteszhez szállították, és ismét összeszerelték. Az egyik hajó egy éjszakai vihar alkalmával negyed óra alatt elsüllyedt, de a másikkal sikerült Chesneynek elérnie 1836 októberében a Perzsa-öbölhöz. Amikor Layardnak kezébe került Robert K. Porter útleírása (1822), s látta azokat a rajzokat, amelyeket a festő a Bibliából már ismert nevű ősrégi városokról készített — eszébe ötlött: mi történnék, ha ezek közül átkutatna néhányat? Angliában, ahol esküsznek a Bibliára, bizonyára szárnyára kapná a hír! A gondolatot rövidesen tett követte. Esténként az arab és a perzsa nyelvet tanulta, hét végi szabadnapjain a lövészetet és az iránytű használatát gyakorolta, egy tanfolyamon megtanulta az elsősegélynyújtás alapelemeit. Ezek után 1839 tavaszán búcsút mondott a londoni Temple-ben levő fülledt ügyvédi irodájának, s puskával és bibliával felfegyverkezve, Mitford nevű barátja társaságában útra kelt Keletre. A két barát hajón Palesztinába érkezett, ahonnan Szírián keresztül elindultak az Eufráteszhez. „A veszéllyel nem törődtünk. Egyedül mentünk, kíséret nélkül. Egyetlen oltalmunk fegyverünk volt, ruhatárunk belefért a nyereg mögé kötött zsákokba. Kóboroltunk, amerre jólesett; a naplemente rendszerint egy rom közelében, egy nomád arab viskójánál vagy valamilyen eldugott faluban ért bennünket.” Moszulba 1840 májusában érkeztek, éppen akkor, amikor Botta átvette ott a francia konzulátus vezetését. Ők voltak első látogatói. A környéken levő tellekről meg arról beszéltek neki, hogy érdemes volna közelebbről szemügyre Venni ezeket. „Az első találkozástól kezdve szívélyes kapcsolat alakult ki közöttünk — írta röviddel azután Botta is, Layard is szinte szóról szóra —‚ de az élet elválasztott minket.” Bottának volt pénze, és elkezdhette az ásatást, Layard kevés megtakarított pénze azonban csakhamar elfogyott, kénytelen volt tehát visszatérni. „Az új győzelemért néha a vereséget is meg kell kockáztatni.”
Sir Austen Henry Layard
De nem tért vissza Londonba, hanem csak Konstantinápolyba (Mitford közben folytatta útját Indiába). Ott felkereste a brit nagykövetet, és felajánlotta neki szolgálatait. Sir Stratford Canning tudta használni a bátor fiatal férfit: a kormány információkat kért tőle Törökország és



Zamarovsky – Kezdetben volt Sumer Oldal 14
Perzsia határvidékének arról a szakaszáról, amelyet Layard beutazott. Ezután két álló éven át dolgozott a brit nagykövetségen, s nem túlságosan feltűnő tolmácsi állásban. Mivel különös képessége volt hozzá, hogy hozzájusson értesülésekhez, amelyek beszerzése hivatalos úton lehetetlen volt, megnyerte a nagykövet bizalmát. Pozícióját aztán arra használta fel, hogy meggyőzze a nagykövetet a mezopotámiai ásatások szükségességéről. Sir Stratford eleinte figyelemre sem méltatta ezeket. Később azonban, miután híre jött, hogy „Botta dicsőséget szerzett felfedezéseivel Franciaországnak”, a dolog egyszeribe politikai jelleget nyert. A török hatóságoktól megszerezte Layard számára a szükséges engedélyeket, és mivel hivatalosan nem tudta pénzhez juttatni, saját zsebéből adott neki hatvan fontot. Ez ugyan elég nevetséges összeg volt, de Layard megköszönte, vásárolt egy lovat, és útra kelt. 1845 szeptemberében „három feleslegesen elvesztett év után” ismét Moszulban volt. Megnézte a chorszabadi ásatásokat — úgy érezhette ott magát, mint Glen, amikor hírét vette Gagarin útjának. Elment Kujundzsikba, amely már első moszuli látogatásakor is „ellenállhatatlan erővel vonzotta”. Amikor azonban megtudta, hogy Botta itt nem járt szerencsével, késedelem nélkül odébbállt. Megalkudott valamilyen tigrisi hajóssal, aki ötven kilométernyi távolságra magával vitte. Volt ott egy halom, amelyet már régen meg akart nézni: az épület ugyanis a „Hatalmas vadász az Úr előtt” nevet viselte. Partra szállt, és a legközelebbi falu felé vette az útját. A beduinok fekete sátrai nem nyerték meg tetszését, de nem volt más választása. Felkereste az elöljárót, szertartásosan üdvözölte, és alig ivott meg vele egy csupor erős teát, aggálya máris igazolást nyert: vendéglátója Avad rablóvezér volt, „a sivatag réme”. De megőrizte angol hideg vérét, málhájából mindenféle apróságokat ajándékozott neki, és az arab társalgást gyakorolta vele. Úgy látszik, jól beszélt: Avad az egybegyűlt férfiak előtt barátjának nevezte, és megígérte, hogy kiválaszt fél tucat legényt, akik csekély díjazásért megnézik, „mi van a domb gyomrában”. Layard reggel felment Nimród dombjára, és úgy vette szemügyre, mint generális a jövendő csatateret. Nem hitt a szemének: mindenfelé ékírásos téglák hevertek. Megjelentek Avad rablói. Pontosan hatan voltak, és ásni kezdtek, mégpedig ott, ahol a földből egy nagy kőlap meredt ki. Egy óra alatt kiszabadították, sőt még néhány továbbit is találtak. Mindegyiket domborművek díszítették — valamilyen épület falburkolata lehettek. Váratlan szerencséjén felbuzdulva három embert a domb túlsó oldalára küldött. Azok egy nagy várfal sarkára akadtak! Alig egy hét telt el, és Layard mát látta, hogy „belekezdett egy olyan dombba, amely a leletek gazdagságát tekintve messze felülmúlja Chorszabadot”. Amikor a kiásott lapokat megtisztította a rájuk ragadt agyagtól, csodálatosan szép vadászjelenetek tűntek elő, mintegy azt igazolva, hogy a hely egykori lakói valóban „nimródi szellemben” éltek. Más domborművek viszont csatajeleneteket ábrázoltak. Erőt vett rajta a lelkesedés, sőt egy pillanatra még arról a dicsőségről is meg feledkezett, amelyért ide jött. „Elámulva néztem a díszítések gazdagságát és eleganciáját, a mozdulatok és izmok hű és finom rajzát embereknél és lovaknál egyaránt, azt a művészi készséget, amely mind az alakok elrendezésében, kompozícióban megnyilvánult.” Layard ásatásai azonban túl szerencsésen kezdődtek ahhoz, hogy ugyanígy folytatódhassanak. Mehmed pasának „hosszú fülek” (az arab világban így hívták akkor a besúgókat) dolgoztak, így hát hamar meg tudta, hogy pasalikjában (vagyis a fennhatósága alá tartozó területen) megint valamilyen francia kutat kincsek után. A lázadók részére szolgáló erőd építésének vádja nem látszott célravezető megoldásnak, és mivel Layard az ásatáshoz Konstantinápolyból kapott fermant, elhatározta, hogy raffináltabb módon intézi el a betolakodót. (Egyébként is igen találékony ember volt: egyszer azt a hírt terjesztette el magáról, hogy meghalt, és aki ennek túlságosan megörült, és örömét kifejezésre is juttatta, azt „a fennálló hatalommal szembeni rosszindulat” címén vagyonelkobzással büntette.)



Zamarovsky – Kezdetben volt Sumer Oldal 15
A közeli muzulmán temetőből éjszakának idején sírköveket hordatott a Nimród-dombra, majd a szomszéd falvakból parasztokat küldött oda, hogy leszámoljanak „a sírgyalázóval”, előre megígérve nekik, hogy nem gördít akadályt a bosszú elé. Layard a pasa cselvetéséről azoknak a katonáknak a parancsnokától értesült, akik a sírköveket titokban a dombra hordták. Hogy miként sikerült ezt az embert megnyernie, arról hallgat a krónika. Útra kelt tehát Moszulba. A pasa biztosította, hogy legkedvesebb barátjának tartja, és hogy a sírkő-históriához természetesen semmi köze stb., de ugyanakkor kifejtette, hogy a lakosság vallásos érzésével szemben tehetetlen. Végül is Layardnak a szerencse jött segítségére: a tartományban megint kitört a szokványos felkelés, és mivel Mehmed képtelen volt úrrá lenni rajta, alkalmatlansága miatt a szultán elcsapta. Amikor Layard, utolsó felszólítására, Moszulba érkezett, már fogságban találta. Az új pasa valamivel jobb volt: sírköveket nem hordatott ugyan a Nimróddombra, de amikor megtudta, hogy Layard kiásta egy szakállas férfinak, „magának Nimródnak” óriási szobrát, megtiltotta a munkálatok folytatását, mondván, hogy előbb hivatalosan meg kell állapítani, igazhitű volt-e Nimród vagy csak hitetlen kutya. Mindez azonban nem csüggesztette el Layardot. Puskával a vállán ugyan, de folytatta az ásatásokat, mialatt a körülötte dühöngő belháborúban a kormánycsapatok és a felkelők katonái egymást felülmúlva garázdálkodtak. Puskával védte leleteit akkor is, amikor Avad táborát konkurens rablók támadták meg. Volt mit védelmeznie: szobor szobor után, dombormű dombormű után került elő a mélyből. Leleteire a koronát tizenhárom pár emberarcú óriási szárnyas oroszlán — és bikaszobor tette fel. „Hosszú órákon át nézegettem ezeket a titokzatos, szimbolikus alkotásokat, és töprengtem jelentésükön.” Az értelmet aligha jelképezheti jobban más, mint az emberi fej, az erőnek az oroszlán vagy a bika teste a legjobb szimbóluma, s a mindenütt jelenvalóságnak a madárszárny. „Kifejezésük fenséges volt, és főleg az arcvonások kidolgozása olyan erőről és művészi érettségről tanúskodott, amilyet régi időkből származó művektől aligha lehet várni.”
Egy dolog azonban nem hagyta nyugodni Layardot. Nem, nem a lövöldözés, azt vigye el az ördög, hanem az a kérdés, hogy tulajdonképpen milyen várost is fedezett fel? Biztos, hogy asszír várost, sőt az is lehetséges, hagy az egyik legszebben kiépített asszír várost — de mi volt a város neve? Ha legalább el tudná olvasni a szobrokat és domborműveket szinte elborító ékírásos feliratokat... Amikor távozóban volt a Nimród-dombról, hogy az arabok, kurdok és kaldeusok segítségével a leleteket Moszulba szállítsa, nem tudhatta, amit ma már tudunk: Kalkhut, a bibliai Calahot, II. Asszurnaszirpal asszír király fővárosát ásta ki, aki székhelyét Assurból helyezte át oda. Időszámításunk előtti kilencedik századból való várost fedezett fel, amely száz évvel régibb II. Szargón Dur-Sarrukinjánál! A siker Layardot egyenesen hazárd tettre ösztönözte: 1846 tavaszán, miután a leleteket Moszulban elraktározta, egy csoport munkással Kujundzsikba ment. Az történt, amire senki sem számított: a dombban, amelyben Botta négy hónapon át hiába ásott, úgyszólván az első csákányütéssel falra talált. A brit kormány kétezer fontot küldött neki, s ez lehetővé tette kétszáz munkás alkalmazását. Október végére feltárta Ninive alapjait!



Zamarovsky – Kezdetben volt Sumer Oldal 16
Asszurbanipal oroszlánokra vadászik
Ezután már nem türtőztette magát. Látta, hogy jól jár a lapja, s elhatározta, hogy kihasználja az alkalmat. 1846 végén a Moszultól északra elterülő vidékre indult, és Bavianban feltárta az asszír királyok óriási szikladomborműveit. 1847 tavaszán, miután lehajózott a Tigrisen, a Kalat Serkat-domb belsejéből feltárta egy város romjait, amelyről rövidesen kiderült, hogy Assurral, Asszíria első fővárosával azonos. Egészen Babilonig eljutott, de azt már nem kellett felfedeznie. Úgy vélte, hogy most már visszatérhet Angliába. Hiszen ahogy a bagdadi brit konzul mondta: neve gyakrabban jelent meg a Timesben, mint a miniszterelnöké. Érthetően nem akart üres kézzel hazatérni. A kolosszusokat a homoksivatagon át a folyóhoz szállíttatta, és hajóra rakatta. (Ezek még egy 138-as Tátra számára is túl nehezek lettek volna.) A kujundzsikihoz hasonló szerencse kísérte ezer kilométeres tigrisi hajóútján is. Botta esetével ellentétben egyetlen szobrot sem vesztett el. Mind megérkezett Londonba, s ott ugyanolyan lelkesedést váltottak ki, mint Botta leletei Párizsban. A dicsőség és a sok elismerés nem szédítette meg: tudta, hogy az ő napja még nem érkezett el. Erejét felfedezéseinek népszerűsítésére koncentrálta. Kiderült, hogy írói talentuma is van. Kétkötetes Ninive és maradványai (1849) című könyve az angliai könyvpiac bestsellere lett. (Ugyanilyen sikert ért el Ninive és Babilon című további könyvével is, amely 1853-ban jelent meg.) Így biztosította magának a további munkáihoz és az óhajtott karrierhez szükséges anyagi függetlenséget. 1849. októberben újra megjelent Moszulban. Ez alkalommal azonban már a British Museum igazgatóságának hivatalos megbízásával, és a konstantinápolyi brit nagykövetség attaséjaként. Hormuzd Rassarnnak, a bagdadi brit konzul unokaöccsének közreműködésével sikerült betetőznie ninivei felfedezéseit. Abban a palotában, amelyről nemsokára megállapították, hogy II. Asszurbanipal király (i. e. 668—631) székhelye volt, két, könyvekkel teli helyiséget talált. Valóságos könyveket, agyagtáblákból! Egy egész könyvtárat, mely 30 000 példányból állt! Tökéletesen tisztában volt vele, hogy ez a lelet az ókori Mezopotámia történelmének és kultúrájának megismerése szempontjából fontosabb, mint az eddig feltárt összes szárnyas bikák és díszes domborművek. Hiszen ez volt a világ legrégibb könyvtára, egy hatalmas és művelt nép uralkodójáé, s e néppel most saját dokumentumai alapján ismerkedhetünk meg! A táblákat becsomagolta, és Londonba küldte. Hadd várjanak a British Museumban megfejtésükre. De ez már más valaki dolga lesz. 1851. április végén elutazott Moszulból, hogy a Tigris melletti palotákat felcserélje a Temzepartiakkal. Ezután minden úgy lett, ahogy még húszéves korában eltervezte. 1852-ben tagja lett az alsóháznak, majd két ízben államtitkár, egy ízben pedig közmunkaügyi miniszter is



Zamarovsky – Kezdetben volt Sumer Oldal 17
volt. 1869-ben nagykövet lett Madridban, 1877-ben Konstantinápolyban (épp idejében érkezett oda, hogy Heinrich Schliemann részére kijárja az engedélyt a trójai ásatások befejezéséhez). 1880-ban búcsút mondott a politikai életnek, és Olaszországban telepedett le, ahol haláláig régi velencei mesterek képeinek gyűjtésével foglalkozott. Az asszirológiai kutatásokhoz „kalandos ifjúkora” után nem tért vissza. Egyébként többet tett érte, mint bármely akadémiai intézet tett valaha is.
De Asszíria, amelynek emlékeit Botta és Layard az évezredek törmelékrétegei alól a modern ember szeme elé tárta, Mezopotámiának csak egyik része volt. Csupán északi területét foglalta el, nagyjából a mai Bagdadtól a török határig terjedő szakaszt. A déli rész neve: Babilónia. Babilónia — egyetlen fontos kivételtől, magától Babilontól eltekintve — csak Asszíria után került az archeológiai kutatások programjába. Magába Babilonba már 1811-ben behatolt egy kutató. A nevével már találkoztunk: az angol Claudius James Richről (1786—1821) van szó. Mezopotámiába azért ment, mert nem akarta szegénységben és unalomban leélni az életét. Kézikönyvekből, melyeknek vételárát küldöncként kereste meg, továbbá tengerészektől a bristoli kikötőben, megtanul arabul, perzsául, törökül és egy keveset kínaiul, és ezzel helyet biztosít magának a Kelet-indiai Társaságban. Tizennyolc éves korában a társaság szolgálatában Konstantinápolyba, majd Bombaybe, végül Bagdadba megy. Képességei látnivalóan nem korlátozódtak a keleti nyelvekre. Amikor a kalifák városába érkezett, huszonkét éves volt, de már tisztességes vagyonnal rendelkezett, benősült a legjobb családok egyikébe, és a brit főkonzul címét viselte. Rich a történelmi emlékekkel kezdetben nem törődött. Érdeklődése Bagdadban elsősorban a brit érdekek védelmére irányult. Csaknem három év volt szükséges ahhoz, hogy a különböző utazók híreinek hatására elhatározza: ellátogat Babilonba. 1811 decemberében egyik reggel elindult, és másnap éjjel meg is érkezett oda. Az, ami az Eufrátesz partján egy kis magaslaton a szeme elé tárult, minden várakozását felülmúlta. A hold hideg fényében halott város terült el szemei előtt. Egy óriási város, csupa omladékból, amelyek hol kimeredtek a homokbuckák alól, hol eltűntek alattuk. A falak teteje kékesfehéren világított, a beugró részek alvadt vér színében sötétlettek, a homokbuckák fekete árnyai feneketlennek tűntek. A kiszáradt csatornák medrén túl tompán csillogott a mocsarak vize. E temető nyugalmát semmi mozgás nem zavarta, csak távolról hallatszott a sakálok üvöltése és a sivatagi baglyok huhogása. Ez volt tehát Babilon! Dicső és borzalmas város, ezerszer átkozott és ezerszer ünnepelt, az ókor egyik leghatalmasabb birodalmának metropolisa! Igen, Jeremiás prófétának igaza volt, amikor így jósolt: „Babilon pedig romhalmazzá változik... És vadállatok laknak majd benne borzalmas szörnyekkel és fiatal baglyok, és nem lesz benne lakos az idők végzetéig.” De minden bizonnyal Hérodotosznak is igaza volt, aki látogatása után, két és fél évezreddel ezelőtt így irt róla: „De Babilon nemcsak a legnagyobb, hanem a legszebb város is, amelyet ismerünk.” Másnap Rich leszállt a romok közé. Hemzsegtek bennük a csúszómászók és a skorpiók, a rések közül hiénák dugták ki fejüket — Rich csak önvédelemből lőtt. Csak ámult rajta, hogy az arab kísérőjének szájából hallott nevek és a Bibliából meg a történelemből ismert elnevezések mennyire hasonlítanak. Vajon a Tell Babili valóban nem volna egyéb, mint a bábeli torony romjait elfedő agyaghordalék? S lehet, hogy az Eufrátesz melletti falak valóban a világ hét csodája egyikének, a „babiloni fal”-nak volnának maradványai? S az Amrán ibnAli-domb hátha csakugyan Nebukadnécár király egykori palotájának romjait, Nagy Sándor



Zamarovsky – Kezdetben volt Sumer Oldal 18
halálának színhelyét őrzi? A sok kérdés közepette felötlött benne a gondolat, amely addig senkinek sem jutott eszébe: hogy romok valamelyikébe beletekintsen. De a szó szoros értelmében bele akart tekinteni. Elküldte tehát kísérőjét a közeli Dzsumdzsuma nevű faluba, szerezzen csákányos és lapátos embereket. Ezután Rich egy tucatnyi fellahhal tíz napon át ásott Babilon romjaiban. Csak tíz napon át, de amit ott ennyi idő alatt megtalált, az évtizedeken át foglalkoztatta Európa tudósait. Nagy mennyiségű ékírásos táblát, mázzal bevont téglatöredékeket, domborművű alakokkal és ékírással zsúfolt pecsétlenyomatokat ásott ki. Sok már a kezei közt szétmállott, másokat azonban épségben sikerült Bagdadba szállítania. És ami a legfontosabb: sűrűn teleírt jegyzetfüzetének egyik kettős lapján magával hozta Babilon első újkori térképének vázlatát.
Babiloni oroszlán az i.e. 16 századból.
Rich híradása Babilon romjairól (1812) oly nagy érdeklődést keltett Európában, hogy új expedíciók indultak, de ezek főleg északra irányultak (már hallottunk róluk). Babilonba csak 1817-ben tért vissza, mégpedig titkára, a tübingeni német Karl Bellin kíséretében. A tervezett kutatást azonban nem fejezte be. 1821 tavaszán a perzsiai Sirázba kellett utaznia, ahová hivatalos ügyei szólították. Már visszatérőben volt, amikor kolerajárvány ütötte fel a fejét. Becstelenségnek tartotta volna, hogy épp akkor hagyja ott a várost, amikor ott minden épkézláb emberre szükség van, hozzákezdett hát az egészségügyi szolgálat megszervezéséhez. 1821. október ötödikén őt is elragadta a kolera.
Rich harmincöt éves korában halt meg. Babilon romjainak is további harmincöt évig kellett várniuk Rich első követőire. Ezek (eltekintve néhány turistától, akik éppen csak megszemlélték a romokat) a francia kormány által 1851 végén Mezopotámiába küldött „Tudományos és művészeti expedíció” tagjai voltak. Vezetőjük Fulgence Fresnel dzsiddai francia konzul, az arab világ kimagasló szakértője volt, az expedícióban részt vett a reimsi egyetemről Jules Oppert asszirológus és Félix Thomas műépítész, a római építőművészeti nagydíj kitüntetettje. Ennek az expedíciónak mindene megvolt, ami szükséges a sikeres munkához. Személyzettel bőségesen el volt látva (még a gazdasági ügyek intézésére is külön titkára volt), a francia nemzetgyűlés 78 000 frankot szavazott meg a kiadásokra, a török kormánytól pedig minden lehetséges engedélyt megkapott. Csak egy dolog hiányzott: a szerencse. 1852 márciusától júliusig folytattak ásatásokat Babilon romjai közt, de oly kevés sikerrel, hogy Fresnel végül is elhatározta, az ásatásokat áthelyezi az alsó Eufrátesz mentén található tellekre, hátha ott többre megy majd. De július tizenötödikén váratlanul egy nagyméretű babiloni oroszlánszobrot leltek, mire mégis maradtak. A kudarcsorozatnak azonban ez a lelet sem vetett véget. Végül is Fresnel összeroppant a sok sikertelenség láttán. A pokoli hőség és a



Zamarovsky – Kezdetben volt Sumer Oldal 19
kígyóktól, skorpióktól való állandó félelem Thomas idegeit is megviselte: idegrohamában lövöldözni kezdett, és megölte a dzsumdzsumai elöljárót. Ilyen körülmények között Oppert jobbnak látta, hogy angolosan távozzanak Babilonból. Elbúcsúzott (levélben) Fresneltől, és útra kelt, hogy önállóan kutasson tovább. Párizsba csak két év múlva, 1854 júliusában tért vissza, gazdag feljegyzésekkel és ismeretekkel ugyan, de „egyedül, mint Odüsszeusz, azok nélkül a barátok nélkül, akikkel együtt indult útnak a messze Ázsiába”. E joggal sikeresnek ígérkező expedíció balsorsa hosszú időre elriasztotta az archeológusokat Babilontól; egyenesen kerülték. További harmincöt évnek kellett eltelnie, hogy újabb csákányos és lapátos kutató merészkedjék be, ha csupán előzetes tájékozódás céljából is, a romok közé. A kutató német volt, Robert Koldeweynek (1855—1925) hívták.
Robert Koldewey
Amikor Koldewey első ízben érkezett 1887 júniusában Babilonba, még csak nem is sejtette, micsoda gigászi feladat vár rá; olyan feladat, amely előtt — későbbi szavai szerint — még nem állott archeológus. Pedig hát Koldeweynek volt fantáziája, a felkészültsége alapos volt. A berlini, müncheni, majd bécsi egyetemen építészetet, régészetet és művészettörténetet tanult. Miután doktorált, két kalandvágyó amerikai társaságában égei-tengeri csónakkirándulásra indult, hogy ily módon a lehető legolcsóbban ismerkedhessék meg az antik Görögország műemlékeivel. Ezután ásatásokat folytatott Leszbosz szigetén, Szicíliában és Szíriában, mégpedig csupán önkéntes adományokból, biztos jövedelem nélkül. Végül, mert valamiből mégiscsak élnie kellett, tanári állást vállalt a görlitzi építészeti iskolában. Mindezek közben verseket és humoreszkeket írt, valamint könyveket a csatornázás történetéről. Amidőn 1898 júniusában a Berlini Királyi Múzeumok igazgatója arról értesítette, hogy őt akarja megbízni a Babilonban végzendő ásatások vezetésével, azonnal elfogadta az ajánlatot: „Egészen odavagyok az örömtől! .. . Hiszen ha tizenhat évvel ezelőtt valaki azt mondta volna nekem, hogy ki kell ásnom Babilont, valószínűleg bolondnak tartottam volna!” Koldewey tizennyolc éven át ásott Babilonban — 1899 márciusától, amikor az első kapavágást tette, 1917 márciusáig, amikor bricskán menekült el a brit hadsereg elől, amely a „jó barát és védelmező” ürügyén vonult be Mezopotámiába. El kellett viselnie mindazt a gyötrelmet, amelyet az éghajlat és a környezet okozott neki, betegségek egész sorát kellett legyűrnie, s meg kellett birkóznia a hivatalok által támasztott akadályokkal. Nemegyszer forgott életveszélyben. Jó kedélye mindezek ellenére megmaradt, munkakedvét egy percre sem vesztette el. „Mintegy két óra járásnyira Muradiehtől az egyik útmenti község puskatűzzel fogadott bennünket; a derék falusiak nyilván azt hitték, hogy az épp arrafelé portyázó Montefi rablóvezér arabjai közelednek. Hosszas magyarázgatásra nem volt idő. Hogy meggyőzzük őket tévedésükről, egyenesen belenyargaltunk a puskatűzbe, úgyhogy a golyók már a nyergekbe csapódtak... Aztán megszűnt a tüzelés, s a falusiak megadón tűrték veszett szidalmainkat: „Hát mik vagytok ti tulajdon képpen, ti szörnyetegek! Vadállatok? Ügy lövöldöztök itt, mintha az egész sivatag a tiétek volna!” Más helyütt meg így



Zamarovsky – Kezdetben volt Sumer Oldal 20
panaszkodik: „Ez az örökös lövöldözés kész istencsapása ennek az országnak!” Koldewey kétmillió akkori márkát költött ásatásaira a berlini múzeumok pénzéből, de ez a hatalmas összeg mégsem volt kidobott pénz. (Nagyobb része készpénzben is megtérült a Pergamonmúzeum belépődíjaiból. A múzeum a leletek alapján gyönyörűen rekonstruáltatta a szóban forgó babiloni épületeket.) Német szakemberekből álló stábja és arab munkáshadserege a város életének annyi emlékét tárta fel az élettelen romokból, hogy az ásatásokról írott könyvének, amely már 1914-ben megjelent, joggal adhatta ezt a címet: Babilon feltámasztása. Leleteit nehéz áttekinteni röviden. Kiásta az összes babiloni „világcsodát”: Nebukadnécár óriás várfalainak maradványait-, a legendás bábeli torony alapjait, a Marduk-zarándoklat útját, Szemiramisz függőkertjeit (amelyeket a tudomány addig a mesék birodalmába utalt). Kiásta három királyi palota, négy nagy templom, több tucat bástyatorony alapjait és egyéb építmények között a félezer sárkány által őrzött Isztar-kaput is (hogy alapjaihoz hozzáférhessen, harminc méter vastag hordalékréteget kellett áttörnie). Ezenkívül még kiásott vagy százezer (többnyire töredékes) művészeti és írásos emléket Nebukadnécár király városából ... Nebukadnécár uralkodása óta 2500 esztendő telt el, de ez a város már uralma előtt 1250 évvel is kulturális és politikai központja volt a világ leghatalmasabb birodalmának! Koldewey megszabadította Babilont a bibliai prófétákról reánk maradt előítéletektől, s ugyanakkor pontos időrendbe szedte mindazokat az adatokat, amelyeket a görög történetírók hagytak ránk. Teljesítménye felül áll minden mértéken: pontosabban, megbízhatóbban tájékoztatta a huszadik század emberét Babilonról, mint ahogy ezt annak idején azok az ókori utazók tették, akik még teljes nagyságában és pompájában látták.
Isztar kapuja Babilonban
Koldewey egyedülálló babiloni sikere mégis csupán kiteljesedése volt a XIX. században megkezdett kutatások sorának, amelyek végülis teljesen újrarajzoltatták velünk a „világtörténelem térképét”.
Ma már nehezen tudjuk elképzelni, hogy az emberiség addig milyen keveset tudott saját múltjáról. Hagyjuk most egy pillanatra Mezopotámiát. Nem ismertük az ókori Egyiptom történelmét, mert nem akadt egyetlen ember, aki akár egyetlen egyiptomi feliratot el tudott volna olvasni. Sejtelmünk sem volt arról, hogy létezett Hettita birodalom vagy Urartu állam.



Zamarovsky – Kezdetben volt Sumer Oldal 21
Nem volt tudomásunk az Indus folyam menti ókori kultúrákról. Nem ismertünk egyetlen emléket sem a Minósz korabeli Krétából. Sőt, még azt sem tudtuk, hol volt Olümpia, Spárta és Trója... További példálózgatás helyett csak ennyit: mindenekről ma egy középiskolás diáknak többet kell tudnia, mint amennyit Goethe, Voltaire vagy Lomonoszov valaha tudhatott. Azok az úttörők, akik ismereteinknek e nagyarányú bővítéséhez és elmélyítéséhez hozzásegítettek bennünket, sokban hasonlók azokhoz, akik a XV. és XVI. században új földrészeket fedeztek fel. Kemény legények voltak, tele önbizalommal, s hozzászoktak, hogy kockázatot vállaljanak. Útjaikra nem a tudomány gazdagításának szándéka ösztönözte, hanem a dicsőség, a kaland és a pénz utáni vágy hajtotta őket (a londoni British Museum és a párizsi Louvre jól fizetett a leletekért). Volt, akit véletlenek befolyásoltak, volt, aki csak az unalomtól félt. De a kutatást mind megszerették, és teljes odaadással végezték. Felkészültségük gyakran nem terjedt túl a kíváncsiságnál, módszereiket ma már műkedvelők is megmosolyognák. A leletekre úgy tekintettek (különösen Egyiptomban), mint aranyásók az aranyrögökre. Csak botránkozzanak meg a moralisták: a haladást nemcsak azok szolgálhatják, akik a „sem haszon, sem dicsőség” elve alapján állnak... Azt pedig, hogy mely módszerek a helyesek, a tudományban kizárólag az eredmények döntik el. Az említett kutatók Mezopotámiában a szó szoros értelmében egy új óvilágot fedeztek fel, trófeáik nélkül az emberiség tudatlanabb és szegényebb volna. A Botta- és Layard-féle úttörőket ezután új nemzedék váltotta fel, a szakemberek nemzedéke. Ennek volt a képviselője Koldewey. Majd megint másik raj következett; ez már felhasználhatta a szakosítás és a kollektív együttműködés minden előnyét, s igyekezett befejezni az Eufrátesz és a Tigris között elterülő vidék felkutatását. Érdekes volna, ha követnők a további mezopotámiai feltárások útját. Az angol Loftus délen Varkában feltárta egy őskori toronytemplom romjait, honfitársa, Taylor ugyanilyen sikerrel dolgozott Muqajjarban és Tellában, Koldewey volt asszisztense, Walter Andrae kiásta Asszíria fővárosát, Assurt... Ennek ellenére itt megszakítjuk a további ismertetést.
A régi századok történelmének és kultúrájának megismerése körül ugyanis nemcsak azok a csákánnyal és ásóval dolgozó kutatók szereztek érdemeket, akikről eddig szóltunk. Ezek árnyékában dolgoznak azok a tudósok, akik a feltárt emlékeket gondozzák, vizsgálják és értelmezik. Első látásra nem érdekes emberek: nem tudnák biztosítani sátrukat a homokviharral szemben, nem tudnának alkudozni a beduin törzsfőnökökkel vagy egy kígyót lelőni. De az egyetemek és a múzeumok csendes munkahelyein dolgozó tudósok nélkül a múlt mélységeiből csak tárgyakat ismernénk. Nélkülük pedig aligha tudnánk kiolvasni a történelmet ezekből a tárgyakból.



Zamarovsky – Kezdetben volt Sumer Oldal 22
2. fejezet
Az agyagkönyvek titkai
Azok a szobrok és domborművek, amelyek Botta révén Párizsban, Layard közreműködésével pedig Londonban leltek otthonra, Mezopotámia történelemkönyvének csupán illusztrációi. Megláthatjuk. belőlük, milyen volt lakosainak külseje, milyen ruházatot hordtak, mit ettek, hogyan laktak, és milyen fegyvereket használtak harcaikhoz. A földöntúli lények, amelyekről szintén elég képünk van, jól rávilágítanak fantáziájukra, eszméikre. Mindennek komoly művészi és dokumentumértéke van számunkra. De hát hol keressük az illusztrációk magyarázatát, a történelemkönyv szövegét? Nos, a szöveg megvolt és megvan, mégpedig azokon az ékírásos táblákon, amelyek oly nagy mennyiségben sorakoztak a Louvre és a British Museum föld alatti raktárainak boltozatos helyiségeiben. Csak rendbe kellett szedni őket, összeszedni az asszír és babiloni történetírók krónikáiból, a királyok államközi szerződéseiből, a törvényekből és a gazdasági vonatkozású dokumentumokból. Csakhogy ez az összeszedés nem is volt olyan egyszerű. Senki sem tudta ugyanis elolvasni az ékírásos szövegeket. A látogatók, akik megnézték Botta és Layard kiállítását, csak hümmögtek. De hát csakugyan írás-e ez? Hátha csupán díszítmény? Úgy fest, mint „vizes homokon átfutott madarak lábnyomai”. Még az egyiptomi hieroglifáknál is érthetetlenebbnek tűnt. Az egyiptomi hieroglif ugyanis valóságos kép, az ékírás azonban látnivalóan absztrakció. Mindebben azonban az volt a legcsodálatosabb, hogy amikor a Louvre és a British Museum látogatói még javában töprengtek a feliratok titkán, megfejtésük kulcsa már ott volt a tudósok kezében. Már régen ott volt: idestova fél évszázada. Botta még fel sem fedezte az első ékírásos táblákat Kujundzsikban, Layard még nem ásott a Nimród-dombban, sőt még Rich sem hatolt be Babilon romjai közé... Miért hallgattak hát ilyen sokáig a feliratok?
Úgy tűnik, hogy az ékírás megfejtésének története azért olyan mesébe illő, hogy valami mégiscsak izgalmasabbá tegye az asszirológiát, ezt az igazán komoly tudományt. A mesébe illő történetnek hőse is van, mégpedig az akkor huszonhét éves Georg Friedrich Grotefend (1775—1853), a német Göttingen város középiskolájának segédtanára.
Georg Friedrich Grotefend (1775-1853)



Zamarovsky – Kezdetben volt Sumer Oldal 23
Egészen más típusú ember volt, mint azok, akikkel eddig találkoztunk. Élte a nyugdíjas állásban dolgozó állami alkalmazott hétköznapi életét. A rejtvényfejtés volt egyetlen szórakozása, és egyetlen ambíciója, hogy feltaláljon valamilyen univerzális írást, amely pótolhatná az összes ábécéket. Karrierje a hannoveri középiskola igazgatói állásában érte el tetőpontját. Sohasem járt Mezopotámiában, és sohasem látott eredeti ékírást. Az ékírásról csak annyit tudott, hogy létezett valamikor. Amikor egy ízben Fiorillo nevű barátja, az egyetemi könyvtár titkára, azt állította, hogy ezt az írást nem lehet megfejteni, fogadott vele (valószínűleg éppen dicsekvő kedvében volt), hogy majd ő megfejti. Ez 1802 tavaszán történt, amikor a fák zöldellni kezdtek. Ugyanannak az évnek az őszén, mire a levelek megsárgultak, már meg is nyerte a fogadást. Az orientalisztikában kétségtelenül dilettáns volt, alapos főiskolai tanulmányai ellenére, ugyanis klasszika filológiát és germanisztikát tanult. Munkamódszere azonban egyáltalán nem vall dilettánsra. Mindenekelőtt beszerezte az akkor ismert összes ékírásos szövegek másolatait; ezek a Pietro della Valle és Carsten Niebuhr könyvében közölt perszepoliszi feliratok voltak. De hasztalanul törte rajtuk a fejét. Sejtelme sem volt arról, hogy milyen nyelven íródtak, hogy jobbról balra vagy balról jobbra kell-e olvasni őket, hogy egy-egy sorban két szó van-e vagy tíz. Azután áttanulmányozta az ékírással foglalkozó összes hozzáférhető könyveket, amelyeket Fiorillo hozott neki. Kevés ilyen könyv akadt, megbízható még kevesebb. Kivételt csak a francia orientalista Isaac de Sacy, a göttingai Oluf Tychsen professzor és Friedrich Münter dán akadémikus művei képeztek. A tévedések és használhatatlan elméletek rengetegéből kiválasztott néhány feltevést: először, hogy a perszepoliszi feliratokon háromfajta írás szerepel, következésképp három nyelven íródtak, másodszor, hogy a feliratok az óperzsa Akhaimenida dinasztia uralkodásának idejéből származhatnak, márpedig ez az i. e. hatodik század első negyedétől az i. e. negyedik század második harmadáig terjed; harmadszor, hogy a feliratok egyike valószínűleg óperzsa nyelven készült, negyedszer, hogy a szóban forgó óperzsa nyelvű felirat írása ábécé rendszerű (azaz egy írásjel egy betűt jelent), és hogy a gyakran ismétlődő ferde ék valószínűleg nem egyéb, mint szó elválasztójel. Mindehhez hozzáfűzte azt a feltevést, hogy ezeket a feliratokat a Perszepoliszban székelő királyok készíttették, hiszen a királyon kívül ki más készíttethetett volna a királyi palotára feliratokat? Ezekkel a „kutatási feltevésekkel” kezdte el a feliratok vizsgálatát. Detektív módjára járt el, minden csekélységből igyekezett minél többet kikövetkeztetni. Megállapította, hogy a feliratokat valószínűleg balról jobbra írták, ellenkező esetben ugyanis az írnok a már megírt szöveget a táblán letörölte volna. Ezek szerint tehát az olvasás is balról történt. Megfigyelte, hogy a jelek egy csoportja (összesen hét jelé) gyakran változtatás nélkül ismétlődik: ez minden bizonnyal a király titulusa lesz! Ha pedig ez így van, akkor e titulus előtt vagy utána ott kell lenni a király nevének. Az óperzsa királyok nevét pedig ismerjük, görög hangzásban ugyan, de az az eredeti névtől nem térhet el lényegesen. Elővette Hérodotosz Történeteit, és elolvasta a hetedik könyvét, amely a görög-perzsa háborúkról szól. Itt összesen kilenc nevet talált. Megpróbálta rejtvényfejtő módjára behelyettesíteni őket: „Kürosz és Kambüszész nem lehet, mert a feliraton szereplő nevek kezdőbetűi nem azonosak. De nem lehet Kürosz és Artaxerxész sem, mert az írásjelek számát tekintve az egyik név igen rövid, a másik meg igen hosszú. Hátravan még Dareiosz és Xerxész... Ez a két név annyira illik a felirat jellegéhez, hogy joggal hihetem, jó nyomon járok.” De valóban helyesen vélekedett-e? Mint kiderült, Dareiosz neve óperzsa nyelven Darayavanusnak hangzott. Xerxész neve Chsajarasa, a király címe pedig chsajathija volt. Némi betűtöbblet határozottan mutatkozott. Ez azonban nem lepte meg Grotefendet, hasonló esettel anyanyelve is szolgált (például a b betűt a német nyelvben gyakran nem olvassák ki, a hosszú i-t kettős betűvel jelzik stb.). Kételyeitől végül is a görög történetírók szabadították



Zamarovsky – Kezdetben volt Sumer Oldal 24
meg: pontos információjuk volt arról, hogy I. Dareiosz (i. e. 521—485) nem volt király fia, a trónt erőszakkal foglalta el a Kambüszész halála utáni zűrzavarban. Grotefend joggal írhatta tehát: ‚.A megfejtés helyességének bizonyításához az is hozzájárult, hogy a fiú, Xerxész feliratában már szerepelt az atya királyi titulusa, az atyáéban, Dareioszéban azonban még nem!” Grotefend tehát megnyerte a fogadást. Fiorillo elismerte, hogy az ékírást sikerült megfejtenie. Ma már tudjuk, hogy csak tíz betűt értelmezett helyesen, a többi a későbbi ismeretek fényében nem állta meg a helyét. De tíz betű teljesen elegendő volt ahhoz, hogy segítségükkel a többi betűt is megfejthessék, előbb a személynevekben és a földrajzi nevekben előfordulókat, majd végül valamennyit... Mezopotámia titkait a több ezer ékírásos szöveg rejtette — most Grotefend segítségével megnyílt az út hozzájuk, csak rá kellett volna lépni erre az útra. Hogy miért nem léptek rá? Azért, mert Grotefend felfedezése, amelyet fenntartás nélkül nevezhetünk zseniálisnak, hiábavalónak bizonyult. A göttingai tudós társaság a megfejtést nem volt hajlandó elismerni, sőt még annyit sem engedett meg, hogy Grotefend beszámolhasson felfedezéséről. Sajnos, nem volt tagja az érdemes társaságnak, ezenkívül csak egy közönséges suszternak volt a fia. Kérésére a beszámolót Oluf Tychsen tartotta meg, majd rövidítve (1802 októberében) közzé is tette. Az akkori ékíráskutatók közül azonban senki sem figyelt fel erre a munkára, elvégre a „szakemberek” nem olvassák a „dilettánsok” könyveit. A kivonatos mű három évvel később ismét megjelent, mégpedig Heeren történetírónak néhány ókori nép politikájáról, közlekedéséről és kereskedelméről írott könyve mellékleteként, de Heeren műve egyáltalán nem érdekelte az asszirológusokat. Grotefend Adalékok a perszepoliszi feliratok ékírásának megfejtéséhez című munkájának teljes kiadása csak 1893-ban (!) látott napvilágot, miután Wilhelm Meyer professzor felfedezte a göttingai egyetemi nyomda elutasított kéziratai között. De Grotefend ekkor már negyven éve halott volt, az ékírást pedig már régen megfejtették.
Az ékírás megfejtése korántsem volt olyan egyszerű, ahogy ezt Grotefend története alapján hinnők. Természetesen ez is csak munka és ötlet kérdése volt, mint minden más, de ez esetben több ember munkája tevődött össze. Grotefend ugyanis magándetektív módján járt el, a szóban forgó akcióban azonban egy egész Scotland Yard működött közre. Zseniális férfiak tucatjai egyesítették itt tudásukat, mégpedig olyan kitartással, melyhez szinte alig akad hasonló. A probléma bonyolult volt: ehhez fogható még nem állt az ókortudomány előtt. Igaz, az egyiptomi hieroglifákkal sem volt könnyű dolga. De Champollionnak rendelkezésére állott a rosette-i kő, amelyen az egyiptomi hieroglifák szövege le volt fordítva görög nyelvre. Hrozny megfejtette a hettiták holt nyelvét, de már ismerte írásukat. Knorozov a maja hieroglifák megfejtésében, a maja nyelv kutatásában elért eredményekre (ez a nyelv napjainkig sem halt ki!) s a Szovjetunió Tudományos Akadémiájának korszerű elektronikus számítógépeire támaszkodhatott. Mindez semmivel sem csökkenti az említett tudósok érdemét, de hát az ékírás megfejtői sokkal nehezebb helyzetben voltak. Nekik ismeretlen nyelv ismeretlen írását kellett megfejteniük. Az effajta problémát a matematika nyelvén úgy fejezik ki, hogy „megoldani a kétismeretlenes egyenletet”. Mint tudjuk, az ilyen egyenletet nem lehet megoldani. s hogy még nehezebb legyen a feladat, ugyanaz a számjegy nem mindig jelentette ugyanazt az értéket! Ez ugyan abszurdumnak tűnik, a problémát azonban ennek ellenére mégis sikerült megoldani. A tudósok első győzelmüket azzal aratták, hogy egyáltalán vállalkoztak a megoldhatatlannak tűnő feladat megoldására. Jócskán tudatában voltak annak is, hogy ha meg akarják érteni a



Zamarovsky – Kezdetben volt Sumer Oldal 25
mezopotámiai ékírásos emlékeket, nem szabad megelégedniük a perszepoliszi feliratok megfejtésével. Perszepolisz ugyanis elég messze esett Mezopotámiától. S ne feledjük, hogy — mint erre a Grotefend által megfejtett pár név is utal — a perszepoliszi feliratok nyilván jóval későbbiek a mezopotámiai emlékeknél: a görög történetírók tanúsága szerint olyan korból származnak, amikor már régen lezárult a babiloni és asszír birodalmak története. Ha tehát sikerülne is teljesen és hibátlanul megfejteni a perszepoliszi óperzsa feliratokat, ez a mezopotámiai ékírásos emlékek megfejtéséhez nem jelentene lényeges segítséget. Illetve alig többet, mint amennyit a modern albán nyelv segítsége jelentene annak, aki ófrancia költemények vagy római kori kőtáblák fordítására készül. Nem maradt más hátra, mint nem gondolni a nehézségekre, és munkához látni. Grotefend és elődei, Tychsen és Münter után az első lépéseket a dán Rasmus Christian Rask (1787—1832) tette meg. Ez a kiváló filológus, az összehasonlító nyelvészet egyik megalapítója, tizenöt évet áldozott életéből az ékíráskutatásra. Ennyi idő kellett hozzá, hogy rájöjjön: az óperzsa „királyok királya” cím többes számú birtokos esetének végződése — anam. A további lépés a francia Eugéne Burnouf (1801—52) nevéhez fűződik. 1836-ban bejelentette, hogy összeállította a harminchárom betűből álló óperzsa ábécét, de kiderült, hogy munkája eleve tévedésen alapult. Helyesen csak a b, z és k betűk jelentését határozta meg, ezenkívül lefordította az adam, „én vagyok” óperzsa szót (amelyet Grotefend valamiféle címnek vélt). Ugyanebben az évben a norvég Christian Lassen (1800—76) adott ki egy munkát a perszepoliszi feliratokról. Életműve, a tudomány tiszta nyeresége hét új betű megfejtése és az a megállapítása volt, hogy a régi perzsa nyelvben nem írtak rövid a betűt, hanem csak hosszút. Sok tudós áldozta egész életét hasonló felfedezéseknek, természetesen ki-ki tehetségéhez mérten. Olyan volt ez, mintha egy desztilláló készülék cseppjeivel akartak volna megtölteni egy gáttal zárt völgyet. De csepp a csepphez, élet élethez adódott, és néhány év múlva az óperzsa ábécé teljessé vált. Harminchat betű. Az utolsó üres rovatokat a német E. F. Beer (1838), a francia E. V. Jacquet (1838) és az angol H. C. Rawlinson (1846) töltötték ki. De mi legyen a további perszepoliszi feliratokkal, és mi a tulajdonképpeni Mezopotámia ékírásos szövegekkel? Azok is megtalálták a megfejtőiket. A perszepoliszi írás második csoportja a harmadiknál egyszerűbbnek látszott. A nehézség azonban abban rejlett, hogy nem lehetett megállapítani, milyen nyelven írták. A kutatók méd, szkíta, elámi, szuzai stb. nyelvnek tartották, mások mindezt tagadták. Mivel azonban mégis feltételezhető volt, hogy a betűcsoportokat tekintve a feliratok azonos tartalmúak a megfejtett perszepoliszi feliratokkal, a dolog aránylag gyorsan haladt. 1844-ben a dán Niels L. Westergaard tizennyolc jelet (ő maga azt hitte, hogy nyolcvankettőt), három évvel későbben az ír Edward Hincks kilenc jelet, röviddel utána az angol Edwin Norris néhány további jelet, majd honfitársa, H. C. Rawlinson körülbelül félszáz jelet fejtett meg. Kiderült, hogy a feliratokat elámi nyelven írták, és összesen 11 írásjelet tartalmaznak. Ez a nyelv a jelenlegi délnyugat-iráni Szuza vidékén volt használatos és abban az időben úgyszólván egyáltalán nem volt nyelvtanilag feldolgozva. A perszepoliszi feliratok harmadik csoportja meglepetésekkel szolgált. Az egyik meglepetés kellemes volt. Az írás megegyezett a Botta és Layard által Mezopotámiából hozott leleteken látható, tehát asszír-babiloni írással. A másikat a kutatók legszívesebben elengedték volna. Megállapították, hogy a feliratok harmadik csoportja 642 féle írásjelet tartalmaz! A harminc-negyven írásjelből álló írás rendszerint alfabetikus, a száz jelnél többet tartalmazó írás viszont minden esetben, kétséget kizáróan szótagírás. De milyen lehet a hatszáznál több írásjelet tartalmazó írás? Talán szóírás, amelyben minden szót külön jellel írnak? Lehetséges. De nagyon szegény nyelvnek keltett lennie annak, amely csak 642 szót ismer! A nyelvtudományi kutatások szerint a legeldugottabb helyen élő paraszt is ezernél több szót használ, a városi munkás kétszer annyit, a művelt ember tízezernél többet, az olyan költők pedig, mint Goethe és Shakespeare, huszonötezernél is többet! Vagy talán a szó és szótagírás



Zamarovsky – Kezdetben volt Sumer Oldal 26
kombinációja volna? A kutatók rávetették magukat a megfejtésre. Minden lehetőt felhasználtak: fantáziát és intuíciót, az összehasonlító tanulmányokból nyert egzakt tudást. Voltak, akik kisebb-nagyobb tévedéseknek estek áldozatul. Például I. Löwenstern svéd orientalista, aki az írást a héber ábécé alapján igyekezett megfejteni, mivel abból a (helyes) feltételezésből indult ki, hogy az asszír és babiloni nyelv a sémi nyelvcsoportba tartozik. Mások viszont több eredményt értek el, mint remélték: az ír Hincks például 1847-ben megfejtett 66 jelet, túlnyomó többségüket helyesen, és megállapította, hogy ezek szótagjelek. A francia de Saulcy megerősítette Hincks és Löwenstern felfedezését, amely szerint ebben az írásban egyes jelek a szóban elfoglalt helyük szerint változtatják hangértéküket, tehát hogy ez az írás polifónikus. De még ilyen sikerek után is az asszír-babiloni írásjelek 90 százaléka megfejtetlen maradt. E feladat megoldása ismét H. C. Rawlinsonra várt.
Ki volt az a Henry Creswicke Rawlinson, akinek nevével a legutóbbi hat bekezdésben háromszor is találkoztunk? Röviden, az asszirológusok között az egyik legfigyelemreméltóbb személyiség. Oxford grófságban született 1810-ben, és Londonban halt meg 1895-ben, ami pedig e két időszámítás között történt, az úgy hangzik, mint egy kalandorfilm forgatókönyve. Ealingben és Bristolban nevelkedett. Az iskolában megtanulta a latin és görög nyelvet, a barátaitól az ökölvívást, nagybátyjától a lovaglást, magánszorgalomhól pedig perzsául és arabul tanult. Ezen ismeretek birtokában lépett 1826-ban a Kelet-indiai Társaság szolgálatába. Tizenhét éves, amikor kadéti rendfokozattal Indiába utazik, tizenkilenc éves korában hadnagyként szolgál a bombayi gránátos ezredben, huszonhárom évesen már a brit felderítő szolgálat ügynökeként utazik Perzsiába, két év múlva pedig a perzsa hadsereg őrnagya (és a perzsa sah fivérének katonai tanácsadója). Huszonkilenc éves korában a változatosság kedvéért brit diplomáciai szolgálatba lép (meg kell szerveznie az afganisztáni britellenes felkelés elnyomását), egy évvel később egy különleges lovasegység parancsnoka, amelynek élén elfoglalja Kandahart. Harminchárom éves korában bagdadi brit konzul, rövidesen előléptetik bombayi főkonzullá. Az előmenetele ezután már nem folytatódott ily drámai módon, de annál jövedelmezőbben. 1856-ban visszatér Londonba, megválasztatja magát az alsóházba, nemesi címet szerez, majd újból Keletre utazik, brit nagykövet Teheránban. De bármi volt is hivatali állása, mindig a brit Kelet-indiai Társaságot szolgálta, majdnem hetven éven át. Sokoldalú elfoglaltsága mellett csodálatosképpen arra is jutott ideje, hogy „másik” életet is éljen. Az ilyen típusú férfinál eléggé meglepő, hogy ezt az utóbbit olyan nem gyakorlati tudománynak szentelje, mint az ókori Mezopotámia kutatása. De még meglepőbb, hogy ennek a szakterületnek egyik legkiemelkedőbb tudósává vált. Többet ért el e téren, mint összes elődei együttvéve. Az asszirológia története nélküle olyan lenne, mint Anglia története Hódító Vilmos nélkül. Ékírásos szöveggel első ízben 1835 tavaszán találkozott. Egyik „tájékozódó útján” látta meg Perzsiában, Hamadan közelében. A sziklába vésett feliratot kísérője „A kincsek könyvvé”-nek nevezte. Azt is mondta, hogy aki ezt a feliratot elolvassa, ezerszer több kincset talál, mint Ali Baba a rablóbarlangban. Rawlinson felmászott egy fára, hogy jobban lássa, és lemásolta. „A kincsek könyve” útmutatásainak természetesen nem hitt, a meggazdagodáshoz vezető utat ő már másképpen tervelte ki. Azt azonban tudta, hogy az „ilyen dolgok” iránt Sir John Malcolm bombayi kormányzó élénken érdeklődik, és — mint kötelességtudó beosztott — szívén viselte feljebbvalói érdeklődését. A felirat azonban „mágikus erejű volt”, mint később mondta: őt is magával ragadta. Ha jut rá ideje, megkísérli megfejteni...



Zamarovsky – Kezdetben volt Sumer Oldal 27
Henry Creswicke Rawlinson (1810-1895)
Akkoriban Rawlinsonnak nem volt ideje, de annál több volt a feladata. Egyik ilyen feladata a perzsiai Kermansahba szólította (állítólag orosz ügynökök jelentek meg ott), és a környéken tett utazásai során egy magában álló hasadt sziklához érkezett, amelyet a bennszülöttek Behiszrunnak (vagy Biszusztunnak) neveztek. Ezen a sziklán, mintegy száz méter magasságban, látcsővel egy csodálatos domborművet fedezett Fel. Amikor közelebb ment, megállapította, hogy alakok vannak rajta. A vezető csak annyit tudott róla, hogy emberemlékezet óta ott áll, ezért Rawlinson otthon utánanézett az útleírásokban. Ken Porter azt állította. hogy a dombormű a „tíz izraeli törzset” ábrázolja, Louis de Cardane (teheráni francia követségi titkár) a „Keresztet és alatta a tizenkét szent apostolt” látta rajta. a jó öreg Diodórosz pedig a változatosság kedvéért „Szemiramisz királynőt száz főből álló testőrségével”. Ezért elhatározta, hegy alkalomadtán megszámlálja az alakokat. Amikor azonban erre alkalom nyílt, az alakok már nem érdekelték őt többé, ugyanis alattuk és körülöttük húsz méter hosszú és hét méter magas óriási ékírásos feliratot talált: „A Times vasárnapi száma kőbe vésett kiadásban.”
A „kincsek könyve” feliratai csak érdekelték, a behisztuni írás azonban egyenesen elbűvölte. Vajon mit tartottak ezek a régen halott emberek annyira fontosnak, hogy közöljék az utódokkal? Mennyi mindent megtudhatnánk erről az ősrégi országról, ha ezt a feliratot el tudnánk olvasni! Nincsenek-e a távoli Európában olyan tudósok, akik az ilyen írású feliratokat el tudják olvasni? Elhatározta, hogy megszerez minden könyvet, ami az ékírással foglalkozik. A küldöncnek Kermansahból Baszráig körülbelül három hétre volt szüksége. Baszrából Londonba a hajóút körülbelül három hónapig tartott. A könyvek legfeljebb háromnegyed év múlva érkezhetnek meg. Ezt az időt ki kellett használnia. Hozzákezdett a felirat lemásolásához. Évek múlva (amikor már tudta, hogy a felirat háromféle írással: óperzsa, elámi és babiloni írással készült) így írt erről a munkáról: „Annak a sziklának a kiálló peremén, amely felett a perzsa nyelvű felirat olvasható, létra nélkül semmit sem lehet kezdeni. Létrával viszont meglehetősen veszélyes, Ugyanis a párkány nagyon keskeny, a hosszú létra tehát oly meredeken állna, hogy az ember nem tudna felmenni, a rövid létra pedig nem lenne elegendő a felirat eléréséhez, hacsak az ember egész testével a sziklához nem tapad, hogy elkerülje a létra felbillenését. Ebben a helyzetben, bal kezemben a jegyzetfüzettel, jobb kezemben az irónnal másoltam le a valamennyi magasabban elhelyezett feliratot, és a munkában annyira elmélyedtem, hogy a veszélyről teljesen megfeledkeztem... Az elámi felirathoz sokkal nehezebb volt hozzáférkőzni, mert nemcsak magasan volt, hanem a sziklaperem ott már töredezik, és olyan repedések vannak benne, hogy csak vízszintesen lefektetett létrával hidalhatók át. Lábunk alatt pedig a mélység tátong. Ha a perzsák legalább



Zamarovsky – Kezdetben volt Sumer Oldal 28
rendes létrákat készítenének, a dolog még menne, de sajnos a fokok kihullanak belőlük... A behisztuni felirat babiloni változata még kevésbé megközelíthető. Be kellett járnom, hogy odakúszni meghaladná erőmet. Még a bennszülöttek is, akik pedig értenek a szikla mászásához, kijelentették, hogy ember oda fel nem juthat. Odajött azonban egy kurd legény, és felajánlotta, hogy felkúszik. Nagyon tisztességes jutalmat ígértem . . . És sikerült neki a babilóniai nyelvű változatot megnedvesített kartonpapírba nyomva lemásolnia.”
A behisztuni felirat sziklája
Hosszú hónapok teltek el, míg Rawlinson (ama névtelen kurd legényke segítségével) a behisztuni feliratot lemásolta, a sok szünetet is beleszámítva, csaknem kilenc éven át dolgozott rajta, 1835 őszétől 1848 nyaráig. A másolat helyességének utolsó ellenőrzését kötélen függve végezte el, a szikla tetejéről bocsátották alá. Addigra azonban a felirat jelentékeny részét már megfejtette — és lefordította. A százméteres magasságban ég és Föld között végrehajtott munka ugyanis Rawlinson asszirológiai karrierjének csupán „archeológiai kezdete” volt. A kíváncsiság, hogy mit tartalmaz a behisztuni felirat, nem hagyta aludni. Mielőtt a könyvek megérkeztek volna Európából, hozzákezdett a megfejtéséhez. Ebben a munkában Grotefendéhez hasonló módszerrel járt el. Kiindulásnak a legegyszerűbb típusú jegyekkel írott szöveget vette, amelyről később kiderült, hogy a mezopotámiai ékírás óperzsa variánsa. Felfedezett benne egy gyakran ismétlődő jelcsoportot; úgy vélte, hogy az valószínűleg a királyi cím. Megszámolta az utána következő írásjeleket, és megkísérelte behelyettesíteni a görög történetírók által említett nevekkel. Az ékírásjelek zűrzavarában, amelyhez képest a rejtjeles kémjelentés egy ábécéskönyv olvasmányához hasonlít, megtalálta a Darayavanus, Vistaspa, Arsama, Arijarina stb. neveket, továbbá Perszepolisz óperzsa nevét (Parsa). Amikor 1836 karácsonyra visszatért Bagdadba, és Taylor konzultól megkapta az ékírásról szóló első könyveket, már kétszer annyi megfejtett írásjele volt, mint Grotefendnek! Egyes kutatók vitát indítottak (száz évvel későbben), mondván, hogy Rawlinson állítólag „csalárd módon eltulajdonította” Grotefend felfedezését. Az elsőbbséggel kapcsolatos viták általában nem ritkák, és kezdeményezőik rendszerint olyan országok publicistái, amelyek a múltban kissé lemaradtak. E vitáknak a tudományos haladás szempontjából nincs jelentőségük. Különben is Rawlinsonhoz ez nem is lett volna méltó, Grotefend érdemeit nem is tagadta. Megfejtéseit megvizsgálta, és mintegy tucatnyit helyesnek, ugyanennyit valószínűnek vagy hibásnak talált. Burnouf, Lassen (és nemsokára a további kutatók, főleg Norris) esetében is hasonló módon járt el, és ami a legfontosabb, folytatta a munkát. 1838-ban



Zamarovsky – Kezdetben volt Sumer Oldal 29
annyira előrehaladt, hogy megküldhette a Királyi Ázsiai Társaságnak Londonba a behisztuni felirat első két részének másolatát és azzal együtt latin betűs átírását és fordítását. Amikor az egész óperzsa változat fordítását nyomdakész állapotba hozta (1846-ban jelent meg Perzsa ékírásos jeliratok Behisztunból címmel), hozzákezdett a másik kettőhöz. Remélte, hogy azok megfejtése könnyebb lesz. Az óperzsa szövegből ugyanis nemcsak annyit tudott meg, hogy azt I. Dareiosz király készíttette Gaumata trónbitorló felett aratott győzelme emlékére, hanem azt is, hogy az elámi és babiloni változat megegezik az óperzsával. Munkájával tehát sikerült neki ugyanolyan kedvező helyzetbe jutni, amilyenben Champollion volt a rosette-i kő esetében. A munka ennek ellenére nehezebben ment. Hangyaszorgalommal dolgozott: esténként a sah palotájában, a perzsa lovasság kiképzésénél déli szünetekben, az afganisztáni háborúban a rövid fegyverszüneti napokon, az Indiából Angliába hosszú heteken át tartó hajóúton, a brit parlament ülései közötti szünetekben. De az asszír-babiloni írás minden erőfeszítésének és intelligenciájának ellenállt. Kétségbe ejtette a kudarc, hogy nem tudja megfejteni azt az írást, amelyre a tudománynak a legnagyobb szüksége van, pedig ez az ember nem vesztette el lélekjelenlétét a sziklás szakadék felett, az ellenséges tüzérségi tűzben nyugodtan pipázott, álmát nem zavarta meg a trópusi tengeren dühöngő vihar mennydörgése. „Nyíltan beismerem - írta 1850-ben —‚ nemegyszer álltam közvetlenül az előtt az elhatározás előtt, hogy az egész kutatást végleg abbahagyom, mivel kétségbe voltam esve, hogy képtelen voltam a legkevésbé is kielégítő eredményt elérni, ami engem megnyugtatott volna.” De mégis elérte, mégpedig százszázalékosan Azután megmagyarázta kétségbeesésének okát is: „Borzasztó, hogy ezen írás jeleinek nagy része valóban polifónikus!”
A polifónikus jelleg, vagyis az, hogy ugyanazt a betűt többféleképpen lehetett olvasni, volt a legalattomosabb akadály, amelyet az asszír-babiloni írás megfejtői elé állított. Valami hasonlót a mi ábécénkbe is találhatunk. Például a latin g betűt nem minden esetben olvassuk g-nek, ahogyan azt a szlovák nyelvben megszoktuk. Ha utána e vagy i betűt írunk, akkor franciául zs-nek, spanyolul ch-nak, angolul vagy olaszul dzs-nek olvassuk. Ha pedig utána y következik, akkora magyarban gy-nek olvassuk. Hogy arab batátaink Irakban g-nek olvassák, h betűt kell utána írnunk. A modern nyelvekben ez számunkra nem okoz nehézségeket, minimális felfogóképesség elégséges ahhoz. hogy az ember megtanulja. Érthetően sokkal nehezebb ez az asszír vagy babiloni nyelvben, amelyek holt nyelvek. De még nehezebb volt ez az asszír-babiloni írás megfejtésének abban a szakaszában, amikor egyik vagy másik jel valószínű jelentését még csak találgatták. És amikor még csak kezdetén álltak annak a megállapításnak, hogy ez az írás lényegét tekintve szótagírás! Ezekben a dolgokban ma már világosan látunk. Teljes bizonyossággal tudjuk, hogy ez az egyszerű jel kur, mat, sat, nat, gir szótagnak olvasható, vagy esetleg másnak is; azt is tudjuk, hogy mikor kell így vagy amúgy olvasni. Ezzel szemben ezt az aránylag bonyolult
jelet csak pis-nek és gir-nek olvashatjuk. ugyanakkor egy egészen jelentéktelen kiejtésbeli eltérés már jelentősen eltérő írásjelet tesz szükségessé (például a gir szótag
megkettőzése, tehát gi-ir, a következő jellel történik: Viszont több esetben az egyes jelet nem csak szótagnak, hanem egész szónak is olvashatjuk, például az itt következő kis jel jelentése lehet matu (ország) vagy sadu (hegy). De hogy a dolog még bonyolultabb tegyen, egyes jeleket egyáltalán nem kell kiejteni, mint például nálunk a vesszőt vagy a pontot (de a jelentésük más; erről azonban majd későbben).



Zamarovsky – Kezdetben volt Sumer Oldal 30
Ha már a pontoknál és a vesszőknél tartunk ilyen jeleket az asszír-babiloni ékírásban nem használtak, sőt még az egyes írásjelek között sem hagytak hézagot. Minden írásjel elvben olvasható szótagnak is, szónak is (esetleg hangzóknak is), de hogy mely szótagok képeznek szót, és ez a szó hol kezdődik, és hol végződik, azt természetesen tudnunk kell. Az alábbi írásjelcsoportot tehát szótagos olvasás esetében an-ak-sadu-sis-nek olvashatjuk, szavas olvasásnál pedig Nabukudurru-uszur-nak, ebben az esetben a szavas olvasás a helyes, mivel itt az ismert újbabilóniai királytól — Nebukadnécárról (i. e. 604—562) van szó. akinek neve egész mondatot jelent, és fordításban így hangzik: „Nabu isten, védd az örökösömet!” Az olvasó joggal kérdi: egyáltalán lehetséges volt-e ilyen írás? Megérthették-e valaha egymást az emberek ilyen sokjelű írás útján? És meg tudott-e fejteni valaki egyáltalán ilyen írást? Mindezekre a kérdésekre egyetlen felelet van: igen! Ugyanezt kérdezték azok az újságolvasók is, akik az asszír-babiloni írás megfejtésében elért sikerekről értesültek. Csakhogy a felelet akkor tagadó volt: nem! Ellenvetésük így hangzott: ki bizonyítja be, hogy egyik vagy másik írásjelet ilyen vagy olyan esetben így és nem másképpen kell olvasni? Hiszen itt mindegyik asszirológus azt állíthatja, amit akar! Nem akad kettő, aki ugyanazt a jelet egyformán olvasná! De nem elégedtek meg ennyivel. Vannak emberek, akik mindazt, ami felülmúlja felfogóképességüket, egyszerűen lehetetlennek tartanak. Lehetetlen volt számukra Kopernikusz tanítása, hogy a Föld gömbölyű, vagy Einstein relativitáselmélete. (Ezek az emberek máig sem haltak ki: a közelmúltban is hasonlóképpen léptek fel a kibernetikával, a genetikával és a szociológiával szemben, az utóbbi időben már csak az „érthetetlen tudomány”-t bírálgatják.) Mivel általában rendkívül hevesvérűek, nemtetszésüknek rendszerint élcelődések és szidalmak alakjában adnak kifejezést. Számukra az ékírás alapelve „az egészséges ész megsértése”, az asszirológusok pedig „sarlatánok, ha ugyan nem még ennél is rosszabbak.’ De nemcsak gúnyolódásról volt szó, ami a kutatók életét csak meg keserítette. Komoly tudósok komoly ellenvetései a megfejtési munkák eredményeit vonták kétségbe. Rawlinson, „az összes asszirológusok közül a leggyakorlatiasabb, aki a szakkérdésekről emberi nyelven tudott beszélni”, elhatározta, hogy felveszi a harcot az értetlenekkel. 1857 elején nyilvános előadást hirdetett. Egész Londonból eljöttek az érdeklődők és a kételkedők. Felvázolta előttük az ékírás megfejtésénél használt módszereket, az óperzsától kezdve az elámin keresztül az asszír-babiloniig, megmagyarázta a polifóniával kapcsolatos elveket. Előadását a következő szavakkal fejezte be:,,Ma pedig mát ott tartunk, hogy tekintet nélkül a többféle jelentésre, a legbonyolultabb ékírásos szöveget is el tudjuk olvasni!” A tapsot túlharsogta a viharos gúnykacaj. A terem visszhangzott a kiáltásoktól: „Bizonyítsa be!” De az istenért, hogyan lehetett ezt az állítást bebizonyítani? Mennyivel könnyebb volt a dolga Foucault-nak: felakasztott egy ingát a Panteon kupolájára, meglóbálta, és pár óra múlva mindenki látta, hogy a Föld mégis forog! Mennyivel könnyebb dolga volt Stephensonnak, amikor az ellenvetést tették, hogy az óránkénti harminc mérföldnél nagyobb sebesség ártalmas az ember egészségére! Talán valamilyen nyilvános produkciót kellett volna rendezni két vagy három asszirológus fellépésével, akik egymástól távol ülve, ugyanazt a szöveget kapták volna megfejtésre? Az efféle vizsga azonban mégiscsak méltatlan a tudományhoz, de a kételkedők egyébként is azt kiabáltak volna, hogy:„Összebeszéltek!” Mégis éppen ezt a bizonyítási módot javasolta az egyik neves asszirológus. Ez pedig William Henry Fox Talbot (1800—77) volt, akit ma inkább a „talbotipia” nevű találmányáról ismernek, mint az asszirológiai tanulmányiról. A Királyi Ázsiai Társaságnak lepecsételt borítékot küldött, amelyen a következő felírás volt: „Tiglatpileszár asszír király egy feliratának fordítása”.



Zamarovsky – Kezdetben volt Sumer Oldal 31
Levelében felkérte a Társaságot, hogy ezt a nemrég felfedezett ékírásos szöveget küldje meg néhány asszirológusnak azzal a kéréssel, hogy fordítsák le, a beérkezett fordításokat pedig hasonlítsák össze a lezárt borítékban be küldött fordítással. A Társaság a javaslatot elfogadta, a szöveget kőnyomatos úton sokszorosította, és elküldte Rawlinsonnak, Hincksnek és Oppertnek. A válaszok hat héten belül megérkeztek. Mind lepecsételt borítékban. A Királyi Ázsiai Társaság elnöke 1857. május 25-re nyilvános értekezletet hívott össze, amelyen a borítékokat egy külön kijelölt bizottság felnyitotta. A négy asszirológus által egymástól függetlenül készített átírások és fordítások egyeztek! Érthető, hogy akadtak eltérések is, főleg az addig ismeretlen nevek olvasásában (a szöveg rendkívül régi volt, i. e. 12. század derekától származott), de az eltérések nem voltak nagyobbak, mint a Biblia katolikus és evangélikus fordításában. Még a számjegyek meghatározásában is egyeztek! Ez az 1857-ből származó ‚.vizsgapélda” bekerült az asszirológia történelmébe. Bebizonyította, hogy az asszír-babiloni írást megfejtették. De nemcsak az írást, az asszír és babiloni nyelvet is!
A régi Mezopotámiában élt népek évezredek óta elfelejtett nyelvének feltámasztása halottaiból az emberi szellem legnagyszerűbb teljesítményei közé sorolható. Senki sem állítja, hogy egyúttal a legjelentősebbek közé, a teljesítmény nagyságát azonban (a tudományban, a művészetben vagy a sportban) nem a fontosság vagy a hasznosság szerint mérik. De ettől eltekintve: az emberi történelem láthatárának évezredekkel való kibővítése semmiképpen sem jelentéktelen valami. Az asszirológusok ebben az úttörő időszakban nem töprengtek munkájuk fontosságán vagy hasznosságán. Egyéb gondjaik voltak, elsősorban meg kellett vizsgálniuk a régi Mezopotámia lakosainak írását és nyelvét, mégpedig a legapróbb részletekig. Meg kellett állapítaniuk e nyelv „helyesírási szabályait” össze kellett állítaniuk a szótárát és a nyelvtanát. Az összes hozzáférhető ékírásos szövegeket átírva és lefordítva kritikai jegyzetekkel ki kellett adniuk. Röviden szólva egy olyan felfedezést kellett tudományos diszciplinává tenni, mint a galvánáram vagy ‘Watt gőzgépe. Franciaországban, Angliában, Németországban, majd nemsokára az északi országokban és az Egyesült Államokban asszirológiai tanszékeket szerveztek az egyetemeken. Az eddig hallott nevekhez továbbiak csatlakoztak. Schoehel, Schrader, Halévy, Menont, Lehman, Delitzsch és mások. Nem követjük nyomon e tudósok munkáját: látszólag nem lenne érdekfeszítőbb egy szegkereskedésben végzett leltározásnál vagy egy búvár szárazföldi gyakorlatainál. Nem követjük nyomon tévedéseiket sem, amelyekbe az emberi agy tökéletlensége vitte őket, vitáikat sem, melyekben tanújelét adták szenvedélyes igyekezetüknek, hogy legyőzzék az évezredekben rejlő akadályokat. Csak a legfőbb eredményeket vesszük számba.
Mindenekelőtt megállapították, hogy az asszír és a babiloni két különböző nyelv. Igaz, hogy közeli rokonuk, mivel a sémita nyelvcsaládba tartoztak, de legalább annyira különböztek egymástól, mint a cseh és a szlovák. Másodsorban megállapították, hogy hasonló írást használtak. Ugyanazon hangzó vagy szótag jelölésére szolgáló írásjelek között előfordultak ugyan jelentős eltérések is, de ezek csak a közös írás különböző fejlettségi fokából adódtak. Végül azt is megállapították, hogy az asszírok és a babilóniaiak írásukat „akkád” írásnak nevezték, mégpedig az egyesült Mezopotámia első fővárosa — Akkád neve után. Sikerült kinyomozni az asszír-babiloni írás és nyelv fejlődési fokozatait is, sok elfogadott, majd ismét elvetett eredmény alapján sikerült végezetül e fejlődés fő szakaszait is meghatározni, és évszázadok szerint elhatárolni egymástól. Ennek megfelelően jelenleg a következő megkülönböztetéseket tesszük: óbabiloni és óasszír nyelv (i. e. kb. 1900—1500),



Zamarovsky – Kezdetben volt Sumer Oldal 32
középbabiloni és középasszír nyelv (i. e. kb. 1500—1000), újbabiloni és újasszír nyelv (i. e. kb. 1000—600), a további fejlődési fokot késői akkád nyelvnek (L e. kb. 1. századig), a legrégebbit (i. e. kb. a 20. évszázadtól) óakkád nyelvnek nevezzük. A szókincs vizsgálata kimutatta, hogy az asszír és a babiloni nyelv rendkívül gazdag volt: a szövegekben több mint 10 000 kifejezés maradt fenn. Segítségükkel kifejezhetők voltak a legpontosabb jogi fogalmak és a legmeglepőbb költői hasonlatok. Saját orvosi, matematikai, csillagászati, varázslói és katonai szakszótáruk volt. A nyelvtani kutatás kimutatta, hogy az asszír és a babiloni úgynevezett flektáló nyelv volt, azaz a főnevek és igék ragozásakor végződéseket vettek fel. Megállapították e nyelvek nyelvtani szabályait és a szabályok alóli kivételeket. Elkészültek az első asszír-babiloni szótárak (latin nyelvű fordítással, mivel ezt a nyelvet művelt körökben általában ismerték) és az első asszír-babiloni történeti nyelvtanok. Hogy milyen eredményekre vezetett ez az aprólékos munka. amelyhez viszonyítva az óramű gépezetének összeállítása szétdobált kerekekből és szakadt rugókból gyermekjátéknak tűnik, arra különösen jó példa Norris esete. A szövegben egy, az óbabiloni írnok által elkövetett nyelvtani hibát vett észre, és amikor újból megnézte az eredeti táblát, megállapította, hogy sérült tábláról van szó, amelyet a másoló helytelenül egészített ki! A további leletek kimutatták, hogy ékírást nemcsak az asszírok és babiloniak használtak (és egyszerűsített alakban a perzsák és az elámiak), hanem más népek is, főleg a kisázsiai hettiták és a Kaukázus előterében élő Urartu népe. Ékírást használtak tehát a Perzsa-öböltől az Égeitengerig, az arab sivatag homoktengerétől a kaukázusi sziklahegyekig. És hosszú évezredeken át írtak ezzel az írással, az utolsó ékírásos szöveg i e. 50-ből származik! De melyik évből származik az első ékírásos szöveg? Mikor kezdtek ezzel az írással írni? Ki találta ki ezt az írást?
A kutatókat leginkább a mezopotámiai írás bonyolultsága döbbentette meg. Pedig csak öt ék alakú jelet használtak: a vízszintest ( ), a függőlegest ( )‚ a felülről lefelé ferdét ( ), az alulról fölfelé ferdét ( ), és az úgynevezett szög alakú éket ( ), de ezekből úgyszólván megszámlálhatatlan mennyiségű kombinációt alakítottak ki. És főleg: minél régebbi volt a szöveg, annál bonyolultabbak voltak a használt írásjelek! Olyan egyszerű szótagot, mint a lu, például Nebukadnécár király idejében, i e. hatodik században jellel, Hammurabi király idejében, i. e. a tizennyolcadik században pedig jellel írtak. Logikusan gondolkodva az ember pontosan az ellenkezőjét várta volna: hogy a bonyolult az egyszerűből fejlődik ki! „Vigyázzatok, nehogy tévedésbe essetek”, felelték az egyiptológusok az asszirológusnak. „A mi nagy Champollionunk is eleinte úgy vélte, hogy a bonyolult hieroglif írás az egyszerű demotikusból fejlődött ki. És mi az igazság? Hieroglifeket ismerünk már i. e. harmincadik századból is, a demotikus írás pedig csak i. e. hetedik században keletkezett! A haladás útja: fejlődés a bonyolulttól az egyszerű felé, legalábbis az írásban!” Az érv helytálló volt. Az egyiptomi hieroglifre, a képírásra vonatkoztatva — feltétlenül! De az ékírásos jel, az absztrakció vonatkozásában? Az ékírásos jel legyen az óakkád korszakból, már legalábbis egyszerűsített ábrázolás volt, majdnem úgy, mint a demotikus jel az egyiptomi írásban. Valaminek már kellett lenni előtte is! Ugyanúgy, mint a demotikus jel előtt! Hiába vizsgálgatták az asszirológusok Mezopotámia mélységeiből származó tábláikat. Még a legrégebbin sem találták meg az ékírásos írás jeleknek ilyen „prototípusait”. Egyes kutatók kitalálták az ősformákat, pontosabban rekonstruálták őket úgy, mint a nyelvtörténeti szótárakban csillaggal jelzett feltételezett ős-szláv vagy ősgermán szavakat. Más kutatók azonban kifogásolták ezt, mert komolytalan eljárásnak tartották. „A tudomány csak tényekre támaszkodhat!” — mondták. De megdöbbentő tényeket tártak fel az asszír és a babiloni nyelv kutatói is, tehát nemcsak „feltételezéseket” vagy „rekonstrukciókat” gondoltak ki. Megállapították, hogy a két sémita nyelv néhány szavának töve minden kétséget kizáróan



Zamarovsky – Kezdetben volt Sumer Oldal 33
nem sémita eredetű. Például a babiloni epinnu, „eke”, nyilvánvalóan nem sémita tőből ered, és ez valószínűleg apinnak hangzik. Honnan vehették a babiloniak? Átvették volna valamelyik szomszédos nem sémita néptől? Ez lehetetlennek látszott, hiszen az ekét az összes szomszédaiknál korábban ismerték, erre a régészek készek voltak esküt tenni. Akkor pedig csak valamilyen régebbi néptől vehették át! De Mezopotámia földjén ilyen régebbi népnek nem találták nyomát. Létezését ismét csak a „rekonstrukciók” és a „feltételezések” segítségével lehetett volna bizonyítani. A megoldatlan kérdések azonban ezzel nem zárultak le. És ez így van rendjén, hiszen egy új kérdés rendszerint nagyobb jelentőségű a tudomány fejlődése szempontjából, mint egy régi ismeret. Új problémákat a babiloni írás és nyelv összetételének kutatói, főleg az óakkád nyelv szakértői vetettek fel. Amikor az előbbiekben a pontokról és a vesszőkről beszéltünk, olyan írásjeleket is említettünk, amelyeket a mezopotámiai ékírásban nem olvastak. Ezek az úgynevezett determinánsok, feladatuk az utánuk következő szó értelmének meghatározása. Tudjuk, hogy az egyes írás jelek és írásjelcsoportok különböző olvasására ebben az írásban a kelleténél is több lehetőség volt. Például az általunk már ismert jel olyan írnoki vagy olvasói jel volt, amely így figyelmeztetett: „Figyelem! Most egy ország vagy egy hegy neve következik.” (Ez két annyira eltérő dolog, hogy az ember rendszerint nem téveszti össze, elegendő tehát egy jelet alkalmazni.) Az egyszerű függőleges ék ( ) jelezte, hogy utána férfi tulajdonnév következik, a szimbólikus csillagjel ( ) valamilyen istenség nevének vagy az „ég” („menny”) szó következését jelzi előre. De ugyanezek a jelek — mint már tudjuk egész szavaknak is olvashatók, például az utóbbi egyúttal a „csillag” szó jelölésére is szolgált. Az ilyen típusú írásjeleket „ideogrammáknak” nevezik. A mezopotámiai ékírás megfejtésének első szakaszában a determinánsok és ideogrammák felfedezése azt jelentette, hogy kettévágták az egyes írásjelek többértelműségének „gordiuszi csomóját”. Ez a részletesebb kutatás szakaszában egészen váratlan meglepetést hozott, mivel ezek a jelek a szótag szerinti olvasásnál mást jelentettek, mint determináns vagy ideogrammaként, ezért a babiloni nyelvben nyelvi szempontból idegen elemként jelentkeztek! A babiloni nyelv tehát az írással együtt más nyelvből vette át ezeket! Más nyelvből? Kétséget kizáróan! Ráadásul nem is sémita nyelvből! Valamilyen régebbi nép nyelvéből! Ez valóban logikus következtetés volt. s éppen olyan meggyőző, mint az, amely az ékírásos jelek képírásos prototípusának szükségességét, vagy annak a nem sémita nyelvnek a létezését bizonyítja, amelyből a babilóniai nyelv átvett bizonyos kifejezéseket. Ezt Jules Oppert francia asszirológus mondta ki. Az ókori Mezopotámia kutatóinak tábora megoszlott. Egyesek zavartan hallgattak, mások pedig ismét „feltételezésekről” beszéltek. De mindannyian feltették a kérdést: „Akkor hát miféle nép élt Babilóniában a babilóniaiak előtt?” Jules Oppert így felelt: „A sumérok!”
Jules Oppert (1825—1905) hamburgi születésű volt, egyetemi tanulmányait Kielben végezte. A hatóságok antiszemitizmusa miatt e1hagyta Németországot, hogy Franciaországban új hazát találjon. A reimsi egyetemen elvállalta a német nyelv lektori állását, és saját kedvtelésére az asszír nyelvet tanulta. Állását rövid idő múlva választott hivatásával cserélte fel, és asszirológus lett. Ebben a minőségében egyébként már ismerjük: első ízben 1851-ben találkoztunk vele Fresnel dicstelen babiloni expedíciója alkalmával, másodszor a nagy sikerű „vizsgapélda” alkalmából Talbot, Hincks és Rawlinson társaságában. Egyébként e férfiak társaságába már huszonkét éves korában bekerült, amikor 1847-ben nyilvánosságra hozta Az óperzsa nyelv hangrendszeréről című a perszepoliszi és behisztuni feliratokon alapuló



Zamarovsky – Kezdetben volt Sumer Oldal 34
tanulmányát. A „sumérok” kifejezést első alkalommal 1855-ben meglehetősen bátortalanul használta a babiloni szövegek szókincséről Írott munkájában, majd a Tudományos expedíció Mezopotámiában 1859-ben című beszámoló jelentésének második kötetében határozott hangon hirdette. Abban az összefüggésben, amilyenben említette, ez a bejelentés nem jelentett kevesebbet, mint hogy ismeretlen népet kiemelt az idők süllyesztőjéből!
Julius Oppert (1825-1905)
Számíthatott-e arra, hogy a tudomány ezt a felfedezését elismeri? Abban az időben, amikor ezzel előhozakodott, a sumérok létezéséről egyetlen ismert archeológiai bizonyíték sem állt rendelkezésére. Csak elmosódott nyomok voltak, érthetetlenül bonyolult ékírásjelek a legrégibb babiloni feliratokon, néhány asszír-babiloni szó nem sémita töve, ellentmondások az ékírásjelek jelentésében, ha azok deterrnináns, illetve ideogramma funkciójuk szerint szerepelnek... A detektív ezt nem is nevezné „nyomok”-nak, legjobb esetben „közvetett utalások”-ként értékelne. Közvetett utalások alapján rendes bíróság nem hoz ítéletet. Ebben a tekintetben a tudomány rendszerint még szigorúbb. De még azok a kutatók is, akik Oppert-hez hasonló megállapításokra jutottak, a felfedezését nem voltak hajlandók másnak elismerni, mint hipotézisnek. De őket is elrettentette a newtoni mondás: „Hipotéziseket nem csinálok.” Oppert tehát egyedül maradt felfedezésével. Nem törődött sokat a rosszul alkalmazott idézettel, de annál inkább Newtonnak azzal a követelésével, hogy a felismeréseket matematikai pontossággal kell bizonyítani. Senki sem tudja megállapítani, hány liter petróleum égett el az íróasztalán álló lámpában, mennyi olcsó cigarettafüst járta át a tüdejét, hány tonnát forgatott meg a régi szavak meddőhányóján egyetlen kifejezés kedvéért. Minden felfedezése helyességét igazolta, bár senki sem akarta elfogadni. Azt még elviselte, hogy tudós kollégái nem értenek vele egyet, de a rosszabb is bekövetkezett: megszűnt érdeklődésük iránta és munkája iránt. Ez a tudósnál és a színésznél egyaránt a Véget jelenti. Amikor ennek tudatára ébredt, reménytelen csüggedtség vett rajta erőt. De még mielőtt teljesen kétségbeesett volna, segítség érkezett. A segítséget az ékírás szakértői nyújtották. De nem Párizsból vagy Londonból, hanem a régi évezredekből: azokból az időkből, amikor zsidó ősei babiloni fogságban sínylődtek az asszír királyok ostora alatt. Layard utóda, Hormuzd Rassam (1826—1910) Ninive romjaiból kiásta egy i. e. hetedik században működött írnokiskola maradványait, és annak polcain nagy mennyiségű ékírásos táblát talált. Ezek közül mintegy száz darab volt az írnoki segédkönyv, az egyik oszlopban mindennapi használati tárgyak újasszír elnevezései szerepeltek, a másik oszlopban pedig



Zamarovsky – Kezdetben volt Sumer Oldal 35
ugyanezeket egy ismeretlen ősrégi nyelven tüntették fel. Valóságos szótárak, az ékírás tanítóinak művei, ezekből tanulták meg a diákok az abban az időben már csak az istentiszteleteken használt nyelv — az ősi sumér nyelv — kifejezéseit! Ez már bizonyíték volt. Bár csak közvetett: nem származott maguktól a suméroktól, és sehol sem állt, hogy a szótárakban levő régi nyelv valóban a sumér. De ennek ellenére annyira meggyőző volt, hogy Oppert diadalt aratott. De miért nevezte ezt a nyelvet sumérnek? Erre a kérdésre a Sumér tanulmányokban (1875) és a különféle „deklarációkban” és „replikákban”, végül a Sumér nyelv az asszír szótárakból (1889) c. tanulmányában adott feleletet. Foglaljuk össze okfejtését: „A régi babiloni uralkodók „Sumér és Akkád” királyainak nevezték magukat. Akkád annak a vidéknek a földrajzi neve, amelyet sémiták lakta... Sumér Babilónia nem sémita lakosságú vidékének elnevezése. Ezért Babilónia nem sémita lakosságát suméroknak, nyelvüket pedig sumér nyelvnek nevezhetjük.” Van benne valami, ismerték el még a legmegátalkodottabb kételkedők is. Ha pedig igaz, akkor zseniális felfedezés, a történelem egyik legnagyobb felfedezése! Egy egész nép felfedezése! És milyen népé! Ez a nép találta fel az írást, ez a világ legrégibb történelmi népe! De hát igaz-e mindez? Hol vannak legalább egyetlen sumér város romjai, hol van legalább egyetlen sumér szobor, hol van legalább egyetlen sumér felirat?



Zamarovsky – Kezdetben volt Sumer Oldal 36
3. fejezet
A Világ legrégibb történelmi népe
Az asszírok és babiloniak írásának és nyelvének megfejtése lerántotta Mezopotámiáról a titokzatosság leplét, melyet a régészek itt-ott már fellebbentettek. A filológusok és a történészek munkához láttak. A feledés mélységeiben óriási birodalmat fedeztek fel tündöklésében és bukásában, az emberi értelem és az emberi kéz káprázatos alkotásait, véres háborúkat és őrült kegyetlenségeket, rég halott emberek nagyságát és nyomorúságát, a történelem igazságait és csalásait. A tudósok egy valóban nemzetközi kollektívája izgalmas könyvet állított össze az emberiség ősi szavaiból, ifjúságának éveiből, a világ pedig ráébredt, hogy ezt a könyvet már régen meg kellett volna ismernie. Ebben a hiteles szövegekkel és illusztrációkkal tarkított könyvben megvolt a zsengék minden varázsa és fogyatékossága. A fogyatékosságok közül különösen egy volt megdöbbentő: nem volt kezdete. Tekintet nélkül arra, hogy Oppert állította: „Kezdetben volt Sumér!” Azt ugyanis, amit Oppert „kiszámított” a sumérokat illetően, a gyakorlatban nem bizonyították be. Ki lesz ebben az esetben az a Galle, aki felfedezi a Leverrier által kiszámított Neptunus bolygót, az a vegyész, aki bizonyítja a Mengyelejev által előrelátott elemek létezését, az az atomfizikus, aki kísérlettel bizonyítja Heisenberg vagy Ivanenko elméletét az elemi részecskékről? Amikor Oppert 1855-ben első ízben mondta ki a „sumérok” szót, sejtelme sem volt arról, hogy már él az a férfi, aki ezt megteszi. Ez pedig Oppert-ről nem tudott. Pontosan tizennyolc éves volt, és a Sarzecben (a nyugat-franciaországi Vienne megyében) levő családi várkastélyában a jövőjéről gondolkodott. Elhatározta, hogy diplomáciai pályára lép, és amikor bemutatkozó látogatásra jelentkezett a Quai d’Orsay-n, a minisztérium személyzeti bizottságában ülő urak megfigyelték, hogy nem is annyira világfi, mint inkább jó kiállású legény. Kár lenne a bécsi császári udvarba küldeni vagy Madridba a grandok közé, termetével és napbarnított arcával leginkább az arabok közé illene. Így Egyiptomban ajánlottak neki állást, majd Eritreába küldték, és amikor kiderült, hogy a muzulmán világban kiismeri magát, 1887-ben kinevezték konzulnak Baszrába. Neve — Gaston Charles Ernest Chocquin de Sarzec (1837—1901) volt. Ernest de Sarzec (röviden így írta alá nevét) letelepedett egy villában ama több száz csatorna egyike mellett, amelyeket a Satt al-Arab, a Tigris és az Eufrátesz egyesüléséből keletkező folyam látott el vízzel, és csakhamar szemben találta magát a Baszrában élő európai diplomata problémájával: mit csináljon a szabad idejében. Lehetősége nem sok volt: antilopra vadászni a sivatagban, fajdkakasra a mocsarakban, kártyázni és inni. „Valamilyen komolyabb elfoglaltságra vágytam, hogy kitöltsem azt az időt, ami a nem sok munkát adó konzuli hivatal mellett maradt” — írta évek múlva, magyarázatként, hogy miért kezdett el régészettel foglalkozni. Életrajzírói (főleg a németek) ezzel szemben azt állítják, hogy „jobbára kereskedelmi indítékok” vezették a régészethez. Valószínűleg mindkét állítás igaz, a hivatalos francia verzió annak megállapítására korlátozódik, hogy „azok a körülmények, amelyek Sarzecet a Tello-dombra vezették, nincsenek teljes mértékben tisztázva” (A. Parrot).
Ez azonban mellékes. Amikor tehát Sarzec letelepedett Baszrában, és nem volt mit tennie, az ottani gőzhajózási társaság társtulajdonosa, J. Asfar azt a tanácsot adta neki, hogy gyűjtsön régiségeket, és hogy nem érdemes értük pénzt kidobni, ugyanis tudomása van a Tellodombról, amely „valóságos kincsesháza az efféle egészen rendkívüli dolgoknak”. Valamikor



Zamarovsky – Kezdetben volt Sumer Oldal 37
Taylor brit konzul végzett ott ásatásokat, most a montefi arabok ásnak ott, és mindegyiküknek kifizetődik. Sarzec felfigyelt, a Tello-domb állítólag közel van Baszrához, kissé északnyugatra a sivatagban, és Nászir pasával, akinek fennhatósága alá tartozik az a körzet, meg lehet egyezni. A készséges Asfar kísérőt ígért neki, és amikor ez megjelent, Sarzec nyergeltetett, két szolgát és négy puskát vett magához, és útra kelt. Kiderült, hogy Tello csak a végtelen sivataghoz, de nem az időszámításhoz szokott emberek mértéke szerint van „nem messze Baszrától”: légvonalban kétszáz kilométer távolságra van, földön pedig három nap kimerítő út lóháton. Negyedik nap reggel Sarzec az egyik alacsony ovális halom vizsgálata közben egy „kolosszális szobor töredékére” akadt. Fekete volt, igen szokatlan alakú, és kétséget kizáróan bizonyította, hogy Tellóba érdemes pénzt befektetni. Sarzecnek az archeológiáról eddig sejtelme sem volt. Annyit azonban tudott, hogy aki részvénypakettet akar vásárolni, annak át kell nézni a tőzsdei jegyzékeket, és aki a lóversenyeken fogadni akar, annak ismerni kell a lovakat. Párizsból kért tehát szakirodalmat és tájékoztatást. De az egyetemeken százötven évvel ezelőtt előadott (első ízben 1734-ben Lipcsében) archeológiai könyvek unalmasságukkal elriasztották, viszont a tájékoztatások érdekesek voltak. Állítólag Tellóból származik az a Turbános fej nevű figyelemre méltó diorit szobortöredék, amelyet valamilyen amerikaiak vásároltak meg 1870-ben a bostoni egyetemi múzeum részére. Tellóból származó torzót vásárolt körülbelül ugyanabban az időben az angol George Smith a British Museum részére, de a Louvre-ban is van valamilyen tábla Tellóból, mégpedig már 1873 óta. Sarzec ekkor felkérte a párizsi külügyminisztériumot, hogy a konstantinápolyi török kormánytól kérjen engedélyt az ásatásokhoz. A szultán akkor éppen nehéz gondokkal küzdött, mert nagy logothetosza (pénzügyminisztere) bejelentette az államcsődöt, de abban bízva, hogy Franciaországtól pénzügyi segítséget kap, utasítást adott „e csekélység” soron kívüli elintézésére. Rövid két év múlva tehát Sarzec kézhez kapta a szépen megrajzolt fermánt, és Nászir pasának átadta a megfelelő ajándékokat, majd munkához kezdett. Sarzec 1877. március ötödikén Tello egyik nyúlványának lejtője alatt felállította sátrát, Satra községből néhány arab fellah segítségével június tizenegyedikéig ásott. Ezután az elviselhetetlen hőség arra kényszerítette, hogy visszatérjen Baszrába (egyébként a közben érkezett ügyiratokat is et keltett intéznie), de 1878. februárban ismét odautazott, és június elejéig ott maradt. E két kampány eredményeivel „teljes mértékben elégedett” volt, annyira, hogy felült az első hajóra, és már július huszonnyolcadikán külön kihallgatást kért miniszteréről, Waddingtontól. Waddington, a nemrég kinevezett külügyminiszter Sarzec számára kitűnő felettesnek bizonyult, igen jól megértette „a tudományos kutatási támaszpontok” jelentőségét (Franciaország nagyhatalmi politikája számára), azonkívül pedig nagy barátja volt a régiségeknek (főleg a numizmatikára - éremtanra - specializálta magát). Sarzec referátumát nem titkolt érdeklődéssel hallgatta. „Néhány árkot ástam a domb lejtőjén..., egy csodálatos szobor töredékét találtam meg... Azután kiástam három ékírásos kis hengert, két ékírásos kőtáblácskát meg egy kis bronzszobrot... Egy nagy szobrot is kiástam, de azt azután újból betemettem.”. Waddington ebből a néhány mondatból megállapította, hogy Sarzec tehetséges ember, de kissé dilettáns. Elismerését fejezte ki, és segítséget ígért neki. Természetesen elsősorban pénzt, de szakképzett munkatársat is Ígért. A Louvre konzervátorát, Léon Heuzeyt (1831 - 1922) kinevezte konzulnak Baszrában, és Sarzecet főkonzullá léptette elő Bagdadban. Tello átkutatásában Heuzey megérkezésével új fejezet kezdődött. A két férfi igen jól kiegészítette egymást: Heuzey tanult régészetet, de gyakorlati ásatásban sohasem vett részt; Sarzec viszont ásott, de a régészet elméletét soha nem tanulta. Azokra a görög mesebeli anyókákra emlékeztettek így ketten, akiknek összesen egy szemük és egy foguk volt, de eltérő



Zamarovsky – Kezdetben volt Sumer Oldal 38
képességeiket egyesíteni tudták. Tellón az ásatási munkák olyan módszerrel folytak, amellyel szemben egy mai szakembernek sem lehetne kifogása. A dombot zónákra osztották, szondákkal módszeresen átvizsgálták, és a leleteket a helyszínen tartósították. Tellón 1880-tól 1900-ig ástak, mindig téltől nyárig, és amit a tizenkilenc idény folyamán találtak, az a Louvre mezopotámiai gyűjteményének legértékesebb kincsei közé tartozik.
Ernest de Sarzec (1837—1901)
És tekintet nélkül arra, hogy Sarzecet milyen indítékok vezették az ásatásokhoz, és hogy az 1881. évi leletekért kifizettetett magának 135 000 frankot (a nemzetgyűlésnek kellett megszavazni, mert az összeg felülmúlta a Louvre pénzügyi lehetőségeit), egy dolog bizonyos: beleszeretett a munkájába, és egész életét annak szentelte. Nem a szó átvitt értelmében, hanem a valóságban. Bár jólétben nyugodtan élhetett volna Bagdadban, állandóan kijárt a tikkasztó hőségben a dombra, ahol egyetlen fa nem nőtt, amelynek környékén nem volt egyetlen csepp ivóvíz. Tellón dolgozott akkor is, amikor az egészségtelen étkezés tönkretette a máját, akkor is, amikor olyan gyomorgörcsei voltak, hogy órákon át kénytelen volt a forró homokban feküdni; ezt pénzért senki sem tenné. 1900 májusában mocsárlázas hidegleléssel szállították el onnan. Hazatért Franciaországba, hogy műtéttel lehetővé tegyék visszatérését Tellóra; de a legyengült szervezete ezt már nem bírta. A nagy ásató 1901. május 31-én meghalt. Egy hónap múlva követte a sírba leghűségesebb munkatársa, a felesége. Mint Heuzey írta, mindketten „a tudomány és Franciaország nagyobb dicsőségének szolgálatában” haltak meg. Tellóban végzett ásatásokról szóló művének, amelyet Heuzey-vel közösen irt, Sarzec a Felfedezések Kaldeában (1884—1912) címet adta. Ekkor még nem tudta, hogy DélMezopotámia bibliai nevénél találóbb címet is adhatott volna neki. Talán ezt: A sumérok felfedezése.
Sarzec tellói leletei a legkülönlegesebbek voltak azok között, amelyeket Mezopotámia földjén addig feltártak. Ezek is szobrok, vázák, domborművek és ékírásos táblák, de egészen szokatlan típusúak, Babilonban vagy Ninivében másfajtákat tártak fel. Az első szobrot 1880 januárjában ásta ki. Sötétzöld dioritból készült, és majdnem életnagyságú férfit ábrázol, hosszú, sima köpenyben, keresztbe tett kezekkel; de nem volt meg a feje. Röviddel ezután viszont egy fejet ásott ki: de ez fekete dioritból készült, és sapkás férfit ábrázolt; a sapka merevített karimájú turbánra emlékeztetett. Februárban ismét kiásott egy fej nélküli férfiszobrot keresztbe tett kezekkel, amikor Heuzey megtisztította a ráragadt homoktól, megállapította, hogy a köpeny vagy szoknya tele van ékírásos jelekkel. Ezután következett egy ülő férfi szobra, a térdén táblával, amelyen valóságos mérnöki rajz volt ékírásos magyarázó szöveggel ... Fél tucat ilyen fekete és sötétzöld szobrot ásott ki egyetlen idény alatt, majd még nyolcat.



Zamarovsky – Kezdetben volt Sumer Oldal 39
Ezek a szobrok „egyáltalán nem hasonlítottak azokhoz, amelyeket eddig ismertünk”, és már első látásra is „régebbieknek tűntek, mint a legrégebbiek egész Mezopotámiából”. Azt sem lehetett mondani, hogy azért látszanak régebbieknek, mert „primitívebbek”. Ellenkezőleg! A ragyogó realizmussal megmintázott arcok, kezek és alakok arról tanúskodtak, hogy olyan művészek alkották őket, akik a primitivizmus időszakán már régen túl vannak (de mégsem annyira, hogy valamilyen „művészi telítettség” okából újból visszatérjenek a primitív formákhoz). Stílusuk egységes, és valamiféle „zártság” jellemzi: a fejek be vannak nyomódva a vállak közé, a vállak keskenyebbek, mint ami a fej nagyságának megfelelt volna, a törzs rövidebb, mint amilyen a vállak szélességéből következne, a test alsó része sokkal kisebb a felsőnél. Az ábrázolt személyek arcvonásai annyira hasonlítottak egymásra, mintha „egy család tagjai” lennének, és az asszíriai és babilóniai istenek és királyok szakállas szobraitól eltérően „mintha az arcuk simára lenne borotválva”. Hasonló zárt megoldásban készültek a plasztikus rajzokon vagy a bas-reliefeken szereplő alakok is, amelyek egyes táblákat díszítenek. Az arcokat mindig profilban ábrázolták, és főleg a hosszú orr feltűnő rajtuk. A lábakat is oldalról ábrázolták, a törzset pedig mindig elölnézetben. A test felső része rendszerint fedetlen, övtől lábikráig azonban omló, nyilván gyapjúszövet fedi, s mint a szobrokat, a táblákat is hosszú ékírásos feliratok borítják. A feliratok írása is merőben különbözik az asszírok és a babiloniak írásától. Mindenekelőtt egyszerűbb. Ennek ellenére úgy tűnt, mintha közelebb állna valamilyen „képi ősmintához”. Az írásjelek némelyikét kevés fantáziával ábrákká lehet kiegészíteni, mint a Mérleg vagy az Oroszlán csillagkép jelét mérleggé vagy oroszlánná. Több jel, főleg a táblákon, viszont egyenesen ábrákra emlékeztet: lábakra. csillagokra, emberi alakokra, tetőkre vagy sátrakra. Nagyon stilizált ábrák ezek, de határozottan ábrák. Sarzec és Heuzey nem voltak ékírás-szakértők, és ezért a feliratokból nem tudták megállapítani, hogy a szobrok kit ábrázolnak. Ezért formáik szerint ilyen neveket adtak nekik: Kis alak, Építész tervvel, Turbános fej. Egy harcosokkal és (a változatosság kedvéért: szakállas) férfit ábrázoló domborművel díszített nagy tábla töredékét Keselyűs sztélének nevezték el. Ezek a nevek azután már megmaradtak.
A turbános fej. Gudea, Lagas uralkodója
Megmaradtak annak ellenére, hogy az ékírás-szakértők a szobrok Párizsba érkezése után (1881 májusában és nem 1882-ben, mint Sarzec a Felfedezések Kaldeában című könyvében írja) megállapították az ábrázolt személyek neveit, a névadás azonban a felfedező joga, akár szobor, akár sziget, akár holdkráter felfedezéséről van szó. A szakemberek dolga határozottan nem volt könnyű: Mezopotámiából származó legrégibb írás állt előttük, a legrégibb nyelven



Zamarovsky – Kezdetben volt Sumer Oldal 40
írott írás, amelyből csak néhány kifejezést ismertek a ninivei írnokiskolában (!) talált „szó tárak”-ból. Hogy a megfejtésnél milyen eljárást alkalmaztak, arról az előbbi fejezet alapján megfelelő képet alkothatunk magunknak. Ezért itt elég, ha annyit mondunk, hogy a megfejtett feliratok szerint e szobrokból tizenkettő a Lagasból való Gudea uralkodót ábrázolta, egy az elődjét, Urbabát, vagy Urbaut, a Keselyűs sztélé töredéken ábrázolt szakállas férfi pedig Ningirsu istent, és a bevésett szárnyas és szárnyatlan oroszlánokkal és más állatokkal díszített ezüstváza Entemen uralkodóé volt. Gudea és Urbaba a feliratokon cselekedeteikről számoltak be. Háborúkkal és győzelmekkel nem túlságosan dicsekedtek, ami a keleti uralkodóknál meglehetősen szokatlan, annál inkább templomok és öntözőcsatornák építésével. Sehol nem nevezték magukat „Sumér és Akkád királyának”, csak Lagas suméri városállam ensijeinek (,‚papkirályainak”). Tehát nyilvánvalóan Sumér és Akkád egyesítése előtt, és biztosan az eddig ismert legrégibb babilóniai királyok előtt uralkodtak! A kutatók nem tudták megállapítani, hogy ezek a „papkirályok” mikor uralkodtak. Tellóból származó ékírásos táblákon és hengereken egyetlen dátum, de még csak valamilyen dátumhoz szolgáló támpont sem volt található. Csak egészen megbízhatatlan útmutatás állt rendelkezésre Urnanse uralkodó úgynevezett „genealógiai domborművein”, amelyeket Sarzec 1895-ben ásott ki. Végül is „i. e. körülbelül 4000 évben” állapodtak meg. Ma tudjuk, hogy több mint ezer évet tévedtek (Urnanse i. e. körülbelül 2800-ban, Gudea pedig i. e. körülbelül 2225-ben uralkodott). Ez azonban akkor nem volt döntő fontosságú. A döntő az volt, hogy Urnanse, Urbaba és Gudea sumér uralkodók voltak, hogy Tello dombja egy sumér város romjait takarta. Vagy egyszerűbb szavakkal kifejezve, hogy az Oppert által kiszámított sumérok valóban léteztek!
„Ninive és Babilon felfedezése óta a mezopotámiai felfedezések közül de Sarzec úré a legjelentősebb”, jelentette ki Jules Oppert az Institut 1881 decemberi ülésén. Ötven évvel később e felfedezés teljes tudományos feldolgozása és értékelése után, André Parrot megállapította: „Sarzec itt magának a történelemnek a határaiba ütközött!” Hol vannak tulajdonképpen a „történelem határai”? Erre a kérdésre a különböző tudósok különféleképpen válaszolnak, de többnyire az írásos emlékek megjelenését tekintik a történelem és a történelem előtti kor közötti határvonalnak. Azt a kort, amelyből nem áll rendelkezésünkre írásos emlék, történelem előttinek nevezzük, az írásos emlékek előfordulásától történelmi korról beszélünk. Ha megfontoljuk, hogy Sarzec időszámításunk előtti huszonkilencedik századból származó írásos dokumentumokat hozott napvilágra, a történelem e roppant táviratai láttán eláll a lélegzetünk. Képzeljük el: Gudea Sumérban ezer évvel korábban uralkodott, mint Egyiptomban a Nagy Ramszesz, ez viszont ezer évvel korábban élt, mint Julius Caesar Rómában. Urnanse pedig több mint fél évezreddel Gudea előtt uralkodott, ugyanannyi idő választotta el tőle, mint Ferenc Józsefet IV. Károly cseh királytól. Amellett Urnanse sehol sem állította, hogy ő volt Sumér első uralkodója... Sarzecnek a történelem e határaihoz vezető útja nem volt olyan könnyű, amilyennek az ő száraz referátumaiból látszik: „Kiástam tizenkét szobrot... Kiástam egy ezüstvázát... Az 1895. évi idényben összesen 3000 táblácskát ástam ki . . .“ Nemcsak az elviselhetetlen hőség és Tello szörnyű elhagyatottsága nehezítette a munkáját. Mindez, mint mondja, „megfelelő fizikai és lelki erőnléttel általában leküzdhető volt”. Az első koloncot valamilyen párizsi bürokrata akasztotta a nyakába.



Zamarovsky – Kezdetben volt Sumer Oldal 41
Waddingtonnak a külügyminisztérium éléről történt távozása után valakinek az az ötlete támadt, hogy Sarzecet áthelyezi Batáviába (a mai Djakartába). Párizsi utazásával és annak magyarázgatásával, hogy Jávában nem lehet olyan hasznát venni, mint abban az országban, amelynek nyelvét és szokásait ismeri, Sarzec úgyszólván egy egész szezont elvesztett. Végül is sikerült elérnie, hogy Bagdadban hagyják őt. Ezzel — legalábbis Párizsban minden rendbe jött. De nem ügy Tellón. A környékbeli beduinok rájöttek arra, hogy ha a franciák pénzt adnak az ásást végző munkások bérére, akkor a pénz a megtalált tárgyakból minden bizonnyal megtérül. Vállalkozó szellemű törzsfőnökök telepedtek le a dombon, embereik pedig ástak.
Keselyűs sztélé (részlet)
A megtalált táblák és szobrok a bagdadi bazárokba vándoroltak (onnan pedig rendszerint Angliába és az Egyesült Államokba). Amikor Sarzec 1894 februárjában visszatért, ezeket a régészeket nem volt képes eltanácsolni Tellóról. Csendőröket hívott segítségül. De a csendőrök törökök voltak, ami csak olaj volt a tűzre. A környékbeli arab sejkek mozgósították fegyvereseiket, és Tello birtokáért az abban az országban szokásos harcászati elvek szerint szabályszerű ütközet fejlődött ki, halottakkal és sebesültekkel. De az égiek sem nyugodtak bele Sarzec győzelmébe: Tello fölé fekete felhőket küldtek, és villámlás, mennydörgés közepette megnyitották az eső zsilipjeit. Három nap és három éjjel ömlött az eső, mintha vízözön készülne. A vízáradat alámosta a homokdombokat, akár a vakondtúrásokat, elöntötte a szondákat, hömpölygött a kiásott kutatóárkokba. Sarzec sátrát is magával ragadta a táblaraktárral együtt. A zivatar előtt 3800 felleltározott darab volt, a zivatar után csak 580 darabot tudott összeszedni. A többi örökre eltűnt. De ez még nem minden. A régészet nemes tudomány ugyan, de nem valamennyi archeológus mondható önzetlennek. Főleg az úttörő időszakban vívtak heves versenyt egymással, mégpedig nemcsak a tudomány érdekében. Elsősorban a leletekből származó haszonról volt szó, azok az összegek, amelyeket az amerikai és európai múzeumoktól kaphattak értük, megérték a fáradságot és a kockázatot. (Igaz ugyan, hogy a legmagasabb árak is néha egészen jelentéktelenek voltak a leletek történelmi és művészeti értékéhez viszonyítva, némely esetben az értékük pénzben ki sem fejezhető. Kitűnően érzékelteti ezt az az instrukció, amelyet Rawlinson adott 1887 tavaszán a British Museum ügynökének, E. A. W. Budge-nak: „Vásároljon táblákat, a pénz nem számít. A pénzt újranyomják, a táblákat nem!”) De amellett náluk személyi presztízsről és természetesen „nemzeti presztízsről” is szó volt. Igaz ugyan, hogy a tudomány számára végeredményben tökéletesen közömbös, hogy egyik vagy másik tárgyat francia vagy angol talált meg, hogy egyik vagy őket, és néhány óra leforgása alatt feltárt néhány teleírt ajtótokot, másik tárgy a chicagói vagy a berlini múzeumba került. De nem volt közömbös az illető francia vagy angol archeológus számára, következésképpen az ő



Zamarovsky – Kezdetben volt Sumer Oldal 42
művelődésügyi minisztere és ennek folytán a külügyminiszter számára sem. A dologba rendszerint beavatkoztak még a katonák és a hírszerző szervek is, amelyek így biztosították az egyik vagy másik területre a behatolást. (Arról, hogy Layard és Rawlinson a brit hírszerző szolgálat ügynökei voltak, mát szóltunk; Lawrence ezredes, „Arábia koronázatlan királya” kalandos karrierjét Keleten ugyancsak archeológusként kezdte: Layard kujundzsik ásatásainak folytatója, Campbell-Thompson civilben az Intelligence Corps kapitánya volt. Mezopotámiában a francia Deuxiéme Bureau és a német Gebeimdienst emberei is jelen voltak.) Ilyen körülmények folytán az archeológiai kutatás kérdései a magas politika kérdéseivé váltak. Az archeológiai koncessziókért diplomáciai csaták folytak, és e csatákban elért győzelmeket érdemrendekkel, kitüntetésekkel és a titkos alapokból kifizetett jutalmakkal honorálták. Ez a régészek közötti vetélkedés ma már kissé más formát öltött, mondhatni finomabbat (és rafináltabbat. De részben a részvevők is mások lettek. Irakban és Egyiptomban, valamint más archeológia szempontból érdekelt országokban a koncessziók elnyerésére törekvő külföldi hatalmak partnerei az illető szuverén országok kormányai lettek, mivel számukra az volt a fontos, hogy az ország területéről származó történelmi kincsek az országukban maradjanak. De új momentumokat hozott ebbe a versengésbe a kis országok megjelenése is az archeológiai küzdőtéren. Az olyan országoknak, mint Csehszlovákia, Ausztria vagy Svájc, a külföldi archeológiai kutatásoknál nem lehet más célja, mint a tudomány.
De térjünk vissza Tellóra, Sarzechez. Amikor az angolok tudomására jutott, hogy ezt a dombot a franciák szállták meg (a konstantinápolyi kormánnyal a koncesszióért folytatott tárgyalásokat a francia diplomácia ügyesen eltitkolta), nyomban ellenakcióba kezdtek. Az akció vezetője Hormuzd Rassam volt. A tárgyilagosság kedvéért ne a franciáktól, hanem a mezopotámiai ásatások angol történetírójától: Seton Lloydtól kérjünk róla jellemzést. „Amikor Sarzec Franciaországban tartózkodott. .. ‚Rassam gyorsan összeszedett egy csoport (Lloyd írása szerint gang) környékbeli arabot, a legmagasabb dombon munkába állította őket, és néhány óra leforgása alatt feltárt néhány teleírt ajtótokot emlékkúpot, valamint táblákat és nagy mennyiségű vörös kőoszlopfejet, amelyeket nehezéknek tartott. Ami azt a diorit szobrot illeti, amelyet Sarzec a visszatéréséig újra elásott, Rassam a következőket mondta: »Le akartam róla másolni a feliratot a British Museum részére, ezért az egészet kiástam.» (Távozása után a helybeli beduinok természetesen hatalmukba kerítették a szobrot.) Három nap múlva Rassam munkásai között verekedés tört ki, s így az ásatásokról le kellett mondania. De remélte, hogy Layard segítségével saját részére koncessziót nyer arra, hogy Tellón áshasson, mielőtt Sarzec visszatér. De csalódás érte. Érdeklődésére megtudta, hogy a koncesszió már Sarzec zsebében van.” Sarzec Tellóra való visszatérése után Rassam ezt írta: „Abból, amit de Sarzec úr leleteinek helyén láttam, bizonyossággal állíthatjuk, hogy ha még legalább egy nappal tovább áshatok, ráakadtam volna a fekete szobrok rejtekhelyére, a legmagasabb dombon. Egyetlen nap és a munkások soraiban (okát sohasem sikerült kideríteni) eldöntötték, hogy a sumérok létezésének első bizonyítékait a franciák hozták fel a történelem homályából. Tellón tehát szerencsével jártak. Más dombon viszont az angoloknak, ismét máson a változatosság kedvéért a németeknek volt szerencséjük. Az egyik dombon azonban szerencsét próbáltak az amerikaiak is.



Zamarovsky – Kezdetben volt Sumer Oldal 43
Az Amerikai Keleti Társaság 1884-ben elérkezettnek látta az időt arra, hogy az Egyesült Államok az európai archeológus hatalmakat Mezopotámia kutatásában utolérje és elhagyja. A New Havenben tartott közgyűlésen a nyilvánosságot adakozásra szólították fel ezen „egyszerre hazafias és vallásos cél” (hiszen Mezopotámia bibliai ország volt) támogatására, mire Catherine Wolf asszony New Yorkból nyomban egy 5000 dolláros csekket adományozott. Erre a társaság választmánya megbízta H. Ward bostoni professzort, hogy kisebb expedícióval „módszeresen vizsgálja meg a Bagdadtól délre eső területet, és javasoljon egy ásatásra alkalmas helyet”. Az úgynevezett „Wolf-expedíció” 1885 tavaszán keresztülkasul bejárta a Babilontól az Eufrátesz és Tigris torkolatáig húzódó egész sivatagot, majd visszatérésük után Ward két dombot javasolt átkutatni; ezek: Birsz és Niffar. A bizottság Niffar mellett döntött, és az amerikai diplomaták koncessziót szereztek rá. A koncesszió E. W. Clark bankár adományából alapított intézmény nevére szólt, és a „Babiloni Kutatási Alap” nevet kapta. A társaság a készülő expedícióban részvevő személyek kiválasztásánál is ugyanolyan gondossággal járt el, mint a kutatási hely kiválasztásánál. Az expedíció vezetését John P. Petersre, a philadelphiai episzkopálista teológián a héber nyelv professzorára bízta, asszirológiai szakértőnek a jénai H. V. Hilprechtet, a philadelphiai R. F. Herpertet, építészeti tanácsadónak P. H. Fieldet, fotográfusnak J. H. Haynest jelölte, aki Wardnak kísérője volt Mezopotámiai utazásain. Azonkívül engedélyezte, hogy az expedícióban még két érdeklődő (az amerikai Prince és az örmény Noorian) saját költségén részt vegyen. Az expedíciót műszakilag és anyagilag is tökéletesen ellátták, elutazás előtt Peters 15 000 dollárt kapott kézhez, mégpedig a felét bankjegyekben, másik felét aranyban. Ez tehát minden tekintetben a „legnagyobb és a legjobban felszerelt” archeológiai expedíció volt, amely addig az időpontig Mezopotámiába utazott. Semmiről sem feledkeztek meg, mindenre gondoltak jó előre. De valahogyan mégsem tartották be azt az amerikai elvet, hogy „megfelelő embert a megfelelő helyre”. Ez a nem megfelelő ember pedig, mint kiderült, az expedíció vezetője volt. Peters lelkipásztor kiváló tudós és a bibliai történelem elismert szakértője volt; de nincs a világon az a tanultság, amellyel pótolni lehetne a szervezőtehetséget. Mint ember, puritán erkölcsű volt, és szigorú életelveket vallott, viszont ez a dicséretre méltó jellemvonás Greenwichtől keletre, bizonyos délkörök vidékén nem feltétlenül előnyös. Amellett egy Amerikában eléggé gyakori hibában szenvedett: nem volt elég érzéke más nemzetek mentalitásának megértéséhez. De ami a legmegbocsáthatatlanabb, hogy főleg az arabokat fölényesen kezelte. Elsősorban pogányokat látott bennük, akiket meg kell keresztelni. Hogy az archeológiáról fogalma sem volt, az volt a legkisebb hiba.
Niffar Bagdadtól körülbelül százötven kilométer távolságra délre, kietlen sivatag közepén fekvő domb. Pontosabban mintegy fél tucat alacsony homokbuckából álló csoport, a legmagasabb alig éri el a húsz métert, és Bint el-Amirnak nevezik. Peters Amerikából három hónapig tartó utazás és Bagdadból háromnapos lovaglás után, amelyet episzkopálista lelkészi frakkban tett meg, lépett fel rá. Amikor a tetején teraszt talált, falmaradványokkal, utasítást adott, hogy táborozzanak le. A helynek Kallat Amerika, „Amerika Vár” nevet adta. Tábort felállítani egy dombon, amelyen ásatásokat kell folytatni, archeológiai szempontból (de gyakorlatilag is) értelmetlenség. Peters azonban még ennél is nagyobb hibát követett el: a saját védelmére a munka zavartalanságának biztosítására török csendőrosztagot rendeltetett ki, ahelyett, hogy igyekezett volna — a szokásos apró ajándékokkal — megnyerni a környékbeli sejkeket. Mivel a csendőrökért a kormánynak fizetnie kellett, azonkívül élelmezte is őket, ez naponta többe került neki, mint ha valamennyi sejket megajándékozta volna. Így azonban az egyébként is barátságtalan sivatagot ellenségessé változtatta.



Zamarovsky – Kezdetben volt Sumer Oldal 44
Az ásatásokat 1889. február 6-án kezdte el harminc munkással, akik Hillábót jöttek. A török csendőrök parancsnoka hozta őket, és a munkabérüket is ő állapította meg. „Munkamódszere szerencsétlenségre a Rassamére emlékeztetett: csak árkokat, gödröket és alagutakat ásott. Az építészet nem nagyon érdekelte; csak szobrokat és főleg táblákat keresett. Az eredményt csak a tárgyak jelentették, amelyeket azonban lelőhelyük szerinti megkülönböztetés nélkül gyűjtöttek halomba, ami értéküket jelentős mértékben csökkentette.” Parrot-nak e szavai kétségtelenül helyesek voltak, de ugyanezt elmondhatta volna Sarzec első tellói ásatásairól is. Ha Peters módszere intő példa is arra, hogyan nem szabad ásni, egy dolog bizonyos: olyan gazdag lelőhelyre talált, hogy két hónap alatt kis szobrokon, felírásos téglákon, súlyokon és különféle töredékeken kívül kétezernél több táblát is összegyűjtött. Eredetileg úgy tervezte, hogy május végéig fog ásni. Április elején azonban a dombon a helyzet hirtelen még feszültebbé vált. Rájött, hogy a munkások lopkodják a táblákat. Ez ellen az egyetlen hatásos védekezés az lett volna: ha annyit fizet a leletekért, mint a feketepiacon. Természetesen a munkabéren felül. Ezeket a kiadásokat egyszerűen bele kell kalkulálni az expedíció általános költségeibe. Az ásatások munkásainál a kísértés mindig nagy, de ha a munkaadó fizet a talált tárgyakért, nem viszik máshová. Petersnek a jutalmazás ilyen módszereivel szemben „erkölcsi kifogásai” voltak, és minden lelőhelyre csendőrt állított. Ennek ellenére ismét megállapította, hogy a táborból eltünedeznek bizonyos apró tárgyak. Sarzec vagy Rassam az ilyen népszokásokon nem ütközött volna meg, de Peters számára ez a „Ne lopj !” isteni parancs megszegése volt. Olyan cselekedetre határozta el magát, amely katasztrofális következményekkel járt: a csendőröknek utasításba adta, hogy a „gyanús személyekre” tüzeljenek! A török csendőrök parancsnoka, aki igazán nem volt túlfinomult entellektüel, igyekezett Peterst lebeszélni erről az eljárásról. De Peters, a keresztényi szeretet képviselője a hitetlenek között, kitartott utasítása mellett. Április 15-ről 16-ra virradó éjjel azután az egyik csendőr lelőtte az afedzs beduin törzs egyik emberét, aki a nádból készített lóistálló felé kúszott. Az afedzs törzsfőnök követeket küldött szövetségeseihez, és háborút hirdetett a „fehér bej” ellen. A tábor a hosszú csövű arab puskák tüzébe került, és mialatt a csendőrök a tüzelést viszonozták, Peters és társai csomagoltak. Április 18-án az afedzsek erősítést kaptak, és vad kiáltozással megrohamozták „Amerika Várát”. A török csendőrök a túlerő elől visszavonultak, és a tábor lángba borult. „Öt percen belül vége lett a sátraknak és viskóknak, minden porrá égett”, írja Hilprecht. „Zűrzavar keletkezett. Mialatt dolgainkat igyekeztünk menteni, az arabok hozzáláttak a tábor kifosztásához. A lovak fele, köztük Petersé is, elégett. A puskák, a nyergek és velük együtt ezer arany dollár a rablók zsákmánya lett. A régiségeket azonban mind megmentettük. Végül is az expedíció az arabok haditánca és éktelen rivalgása közepette elvonult.” Évek múlva Peters bevallotta: „Ez az első szezon Niffarban teljes kudarccal, Sőt egyenesen katasztrofálisan végződött!” Ez őt nagyon bántotta. Annál inkább, mert tudta, hogy mindez kizárólag az ő hibájából következett be. De még ennél is jobban bosszantotta az, hogy a Niffar-dombban semmilyen bibliai várost nem fedezett fel. Mint a táblákon levő fel iratokból kitűnt, a domb belsejében Nippur sumér város rejtőzött. Az egyik legsajátosabb sumér város. Valóságos sumér Vatikán. „Nippur szent város”!
A Vatikánról alkotott vélemények lehetnek egymással homlokegyenest ellentétesek, összeegyeztethetetlenek, egyetlen dologban azonban nincs vita: olyan város ez, ahol néhány



Zamarovsky – Kezdetben volt Sumer Oldal 45
négyzetkilométeren a legtöbb műkincs van felhalmozva. Ez pedig nem csupán a Szent Pétertemplomra vagy a Sixtusi kápolnára vonatkozik, hanem főleg a vatikáni képtárra, a könyvtárra és a múzeumra. És nemcsak az „egyházi művészetről” van itt szó, amelyben a Vatikán elsőbbsége mintegy magától értetődő, hanem a görögök és rómaiak „pogány művészetéről” is: a világon egyetlen múzeumnak nincs annyi antik szobra, mint például a Muses pio Clementinóban, amely a Vatikáni Múzeum egyik része. Várható volt-e, hogy Nippurban hasonló művészeti kincsestárra találnak? Valószínűnek látszott, de ezt csak a további ásatások bizonyíthatták be... Mint tudjuk, Peters másként vélekedett Nippurról. Attól a szerencsétlen naptól kezdve, amikor a romok közül kölcsönkért lovon volt kénytelen menekülni, már csak egyetlen gondolatnak élt: jóvátenni kudarcát. Nem sajnálta a fáradságot. Amerikába utazott, megmagyarázta tévedését a „Babiloni Kutatási Alap” bizottságának, és kérte az Alap bizalmát. Az év vége előtt imponáló bátorsággal visszatért Bagdadba, hogy előkészítse az új ásatásokat. 1890. január 14-én kétszáz munkással újra elkezdte az ásatásokat azon a helyen, ahol 1889. április 18-án abbahagyta. Időközben az archeológiában nem sokat haladt előre, viszont óvakodott mindenféle tapintatlanság elkövetésétől. Mivel Field nem tért vissza, nem volt építésze, ezért alkalmi együttműködésre megnyerte magának Emey Kálmán magyar mérnököt, aki a török kormány szolgálatában Bagdadban működött. Hilprechtet is nélkülöznie kellett, aki felesége betegsége miatt Németországban maradt. Ezért kapcsolatot létesített Pognon francia asszirológussal, akkori bagdadi konzullal, aki a legfontosabb táblákat lefordította neki. Így tudta meg Urnamu, Sulgi, Suszin és más sumér királyok nevét, köztük a lagasi uralkodóét, Entemenét. És azt is megtudta, hogy a dombon levő terasz, amelyre első expedíciója alkalmával a táborát állította fel, Ellil isten, Nippur védelmezője templomának tornya volt! Peters elégedetten, mert úgy érezte „helyrehozta” a hibáját, 1890. május elején befejezte az ásatásokat. A zsákmány miatt sem volt oka panaszra: százszámra talált váza- és szobortöredékeket, téglapecséteket és mintegy 5000 táblát. A leleteket Amerikába szállította, ott a philadelphiai Egyetemi Múzeumnak ajándékozta, és soha többé nem tért vissza Mezopotámiába.
Távozása után az elhagyott Nippurt J. H. Haynes vette kezelésbe, aki időközben fényképészből az Egyesült Államok bagdadi konzuljává lépett elő. Kétszer ásatott; először 1893 márciusától 1896 februárjáig (mindössze kéthónapos szünettel), másodszor 1899 februárjától 1900 májusáig. Tehát összesen harmincnyolc hónapot töltött ezen az isten háta mögötti szent helyen, mégpedig többnyire egyedül, arab munkásai társaságában (asszisztense, J. A. Meyer még 1894-ben meghalt napszúrásban, H. V. Hilprecht pedig csak 1900 márciusában tért vissza).
J. H. Haynes ásatási területe



Zamarovsky – Kezdetben volt Sumer Oldal 46
Nem csoda, hogy az idegei tönkrementek, de befejezte művét, amelyhez hasonlót Mezopotámia földjén addig senki sem alkotott. Megírják róla, hogy nem volt képzett archeológus. Ez igaz; még ásatási naplót sem vezetett. Viszont kiásott több mint 600 sírt és szarkofágot, több mint ezer pecséthengert, több száz váza- és szobortöredéket és több mint 50 000 ékírásos táblát. Több mint ötven évig tartott, amíg a tudósok fel tudták dolgozni ezt az óriási anyagot! Azt is kifogásolják (joggal), hogy Haynes nem volt sem szakképzett történész, sem asszirológus. A tudományt azonban vitathatatlanul gazdagította Uruk és Ur városok sumér királyainak dokumentumaival, a későbbi babiloni királyok dokumentumairól nem is beszélve. Míg Sarzec csupán beleütközött a történelem határaiba, ő áttörte e határokat. Mezopotámia történelem előtti korának olyan mélységéig hatolt, ami a történészeket és az asszirológusokat nem is érdekli — lehetséges, hogy az időszámításunk előtti ötödik évezredig, de az sem kizárt, hogy még ennél is mélyebbre. Végül azt is állítják róla (és ezt is joggal), hogy az építészethez egyáltalán nem értett. Viszont Niffar egyik keleti dombján kiásta és azonosította egy palota, a déli dombon a kereskedelmi negyed, másutt a nippuri írnokiskola alapjait (a tanulók számára szolgáló padokkal és a teleírt táblák megőrzésére szolgáló szekrényekkel együtt). A város szélén falmaradványokat tárt fel, a legmagasabb domb alatt pedig a templomkerítést, mellette a feljárat romjait, és ezekből kitűnt, hogy Nippur, amelyet ma homoksivatag takar, valamikor folyami kikötő volt! A templomkerítésen belül kiásta két szentély és egy zikkurat — a „Bábeli torony” sumér prototípusának maradványait! A zikkurat több szintű, toronyformájú templomépület volt, rend szerint széles téglalap alakú alapzaton nyugodott; a legmagasabb szint teraszán volt a szentély, amelyhez lentről lépcsők vezettek. Inkább hasonlított ez a távoli mexikói, azték vagy maja lépcsőpiramisokhoz, mint a közelebb fekvő egyiptomiakhoz. A legrégibb egyiptomi piramisok ugyan szintén lépcsőzetesek voltak, de a tetejükön sohasem volt szentély, és nem volt rajtuk külső lépcsőfeljárat. A későbbi egyiptomi piramisok már szabályos gúlák, négyzetalapon. De az egyiptomi piramis és a zikkurat között a legfőbb különbség a funkcióból következik; az egyiptomi piramisok mindig az uralkodók sírhelyéül szolgáltak, a zikkurat pedig templomépület volt, istentisztelet céljára (és minden okunk megvan annak feltételezésre, hogy csillagászati megfigyelésre is). A híres bábeli torony is, amelynek alapjait Koldewey ásta ki, ilyen zikkurat volt. Valószínűleg Mezopotámia legnagyobb zikkuratja, mivel Babilon volt Mezopotámia legnagyobb és legnevezetesebb városa. De nem ez az egyetlen: minden mezopotámiai városnak volt saját zikkuratja. A bábeli nem is volt a legrégibb, habár feltételezzük, hogy már Hammurabi király idejében, tehát az időszámításunk előtti tizennyolcadik században már állt (majd körülbelül ötször rombolták le a háborúkban, és újjáépítették, legutolsó újjáépítése Nebukadnécár király uralkodása alatt történt, időszámításunk előtt a hatodik században). Mint a nippuri (majd máshol végzett) ásatások kimutatták, a babiloniak és az asszírok a zikkurarokat a suméroktól vették át.
Sumér zikkurat



Zamarovsky – Kezdetben volt Sumer Oldal 47
Hogy a sumérok miért építettek ilyen lépcsőzetes, torony alakú templomépületeket, arra nem tudunk határozott választ adni, nem hagytak ránk semmi információt, így csak találgatásokra vagyunk utalva. Több elmélet van. Az irodalomban ma már csak kettő tartja magát. Az első szerint „mennyekbe vezető lépcsők” ezek, ami egészen elfogadhatónak hangzik, a másik szerint „mesterséges hegyek”. Ezt a második elméletet az a feltevés támasztja alá, hogy a sumérok a Kelet hegyes vidékeiről költöztek Mezopotámiába, és mivel az Eufrátesz és a Tigris között fekvő alföldön nem találtak hegyet, amelyen elképzeléseik szerint az istenek trónoltak, egyszerűen felépítették számukra. E kérdések megoldása a szakemberek dolga, számunkra itt csak az a fontos, hogy Peters és Haynes Nippurban sumér zikkuratot tárt fel. A zikkurat részletes vizsgálata kimutatta, hogy három rétegből áll: a felső rész tégláin Ur városának az időszámításunk előtti 22. században élt fejedelmének, Urnammunak pecsétjét találták. A középső rész Narámszin akkád király uralkodásának idejéből, tehát az időszámításunk előtti 24. század elejéről származik, az alsó rész pedig i. e. 28. századból. Ez annyit jelent, hogy ez az építmény ugyanabból a korból származik, mint az első egyiptomi piramis, Dzsószer fáraó sakkarai piramisa. Az amerikai közvélemény a diggerek Mezopotámiában végzett munkájával elégedett volt. Felfedezték a sumérok fő vallási és kultúrközpontját és azon a legrégibb zikkuratot! Más nemzetek tudósai munkájukkal szemben fenntartásokkal éltek, de azt a tényt, hogy felfedezték a legrégibb zikkuratot, egyértelműen elismerték. Ma már tudjuk, hogy ami a zikkurattal kapcsolatos „abszolút rekordot” illeti, mindenki tévedett. Századunk húszas éveiben az angol Leonard C. Woolley máshol még régebbi zikkuratot fedezett fel... De ne vágjunk a dolgok elébe. De miért nem találtak ebben a sumér Vatikánban úgyszólván semmiféle művészeti alkotást? Hova lettek a szobrok? Hová lett a templomok díszítése? A válasz sokáig késett: Nippur egész gazdagsága háború, fosztogatás és tűz martaléka lett. Csak a romok, a kirabolt sírok és a táblák maradtak meg belőle. Évtizedeknek kellett eltelni, amíg kiderült, hogy nem is olyan kevés az, ami fennmaradt. A nippuri táblák meglepően értékes művészi alkotásokat őriztek meg. A sumér irodalom és költészet legrégibb emlékeit! Nemcsak a sumér, hanem a világirodalom első nyomait is!
A Tellón és Niffarban végzett ásatások az első mélyfúrások voltak a sumér történelem megismerésére. Két olyan nevezetes sumér város feltárásához vezettek, amelyek létezéséről addig senki nem tudott. Ez azonban még nem minden. Amikor a tudósok elkezdték olvasni és fordítani a Lagasból és Nippurból származó ékírásos szövegeket, megtudták a régi Sumér városainak nevét. Olyan városneveket, amelyekről soha nem hallottak, de olyanokat is, amelyeket százmilliók ismertek! Így például a nippuri zikkurat tégláin gyakran előfordult az Urnammu név és mellette a titulus: „Ur ensije” (papkirálya). Ur város neve a Bibliából ismert volt, mégpedig nem is akármilyen szerepet kapott, hiszen a kaldeai Urból származott Ábrahám ősatya!
A Lagasból, valamint a Nippurból származó táblákon olyan nevek fordultak elő, mint Urningir, Urgigir, Urbaba és más uruki uralkodók nevei. Uruk városnevéből pedig a filológusok különösebb nehézség nélkül felismerték a bibliai Erech nevét. Ezt a várost nemcsak a Bibliában emlegetik, hanem az asszír-babiloni mítoszokban is. A hős Gilgames uralkodott benne, aki egyharmad részében ember, kétharmad részében isten volt! Más táblákon a tudósok azokról a viszályokról olvastak, amelyek Lagas és az eddig ismeretlen Umma város között folytak, és amelyeket Kis királya, Meszilim simított el. Kisről



Zamarovsky – Kezdetben volt Sumer Oldal 48
egyebek között azt is megtudták, hogy ott uralkodott Kubaba (vagy Baba-Ellit) királynő, aki eredetileg kocsmárosné volt. De olyan városokról is tudomást szereztek, amelyeket a Biblia nem említ, de amelyek a görög történetírók írásaiban és a babiloni királyok felirataiban előfordulnak (például Barziba, amelyet Sztrabón Borsippának nevez). Az egyiket Suruppaknak, másikat Larsának, a harmadikat Adabnak olvasták. Állítólag Eriduban élt az első ember, akinek a bibliai Ádámtól eltérően Adapa volt a neve. A megfejtett szövegek további földrajzi ismeretekkel is szolgáltak. Például azt, hogy e városok közül néhány az Eufrátesznél feküdt, amelynek sumér neve Buramunu volt (a mai arab neve Furát), vagy a Tigris mentén, amelynek sumér neve Idigne (arab neve Didzslate). Ur és Eridu nagyvárosokról pedig az ékírásos szövegek azt állították. hogy a tengerparton feküdtek. De sem a folyók partjain, sem a tenger mellett nem találták meg romjaikat... Hosszú időbe telt, amíg a sumérológusoknak sikerült megoldani ezeket az ellentmondásokat (a kutatók ugyanis kezdték sumérológusoknak nevezni magukat). Főleg azoktól a tudósoktól kaptak nagy segítséget, akiktől eleinte egyáltalán nem vártak, a geológusoktól. Olajkutatás közben némi szabad időt szakítottak maguknak, és megállapították, hogy az Eufrátesz medre az ókor óta nyugati irányba tolódott, a Tigrisé pedig keletre, és hogy a tenger valamikor százkétszáz kilométerrel mélyebben nyúlt be a szárazföldre, mint ma. Az új sumér városokat természetesen nemcsak a szövegekben találták meg, hanem a terepen is. V. Scheil francia archeológus 1904-ben átkutatta az Abu Haba-dombot, és azonosította az ókori Sipparral, Koldewey néhány — Babilontól délre fekvő — dombon ásott, és 1902-ben Biszben (Birsz-Nimród közel Hillához) megtalálta Barziba romjait, a Chicagói Egyetem expedíciója 1903—1904-ben E. J. Banks vezetése alatt átvizsgálta a Biszmaja-dombot, és abban a sumér Adab város romjait ismerte fel. De mindez nem ment mindig olyan könnyen, mint ahogyan elképzelhető, bár a kutatás e második szakaszában a munkában már sokkal képzettebb kutatók vettek részt, mint Sarzec, Peters vagy Haynes. Ha, mondjuk, a csillagászok felfedeznek egy bolygót vagy egy üstöküst, akkor azt valamelyik antik istenről, vagy saját magukról nevezik el, és ezzel minden rendben van. Ha a vegyészek valamilyen új vegyületre akadnak, olyan nevet adnak neki, amit a legmegfelelőbbnek és a nem vegyészek számára nehezen kiejthetőnek tartanak. Az ilyen kimondhatatlan nevekben ugyan az asszírológiában sem volt hiány (például II. Asszurbanipal király testvérének, aki Szin holdisten főpapja volt, Asszuretilsameirszutiulbalitsu volt a neve). A probléma azonban egészen másutt volt. Tréfának hangzana, ha valaki így szólna: „Rendben van, hogy azt a bizonyos csillagot felfedezték, ezt megértjük, hiszen távcsöveik is vannak. De hogyan állapították meg, hogy annak éppen Venus a neve?” A sumér archeológiában azonban egy ilyen kérdés pontosan a valóságra tapint. Pietro della Valle a 17. században felkereste a Muqajjar-dombot (az Eufrátesz alsó folyásánál), sőt a 19. században Taylor angol konzul is ásott rajta. Egyikük sem tudta, hogy annak mélyében Ur város romjai rejtőznek. A sumérológusok viszont tudtak Ur létezéséről, de fogalmuk sem volt arról, hol lehetnek a romjai. Az angol Loftus és Churchill már azelőtt ásott a Varka-dombon (ugyancsak az alsó Eufrátesz mentén), és az asszirológusok már 1845től tudtak Uruk létezéséről, de nem kevés fáradságba került, amíg kétséget kizáróan megállapították, hogy Varka és Uruk azonosak. Koldewey 1902-ben átkutatta a Fara-dombot, az amerikaiak pedig 1931-ben folytatták a kutatást. Csak nem régen állapították meg, hogy ez a Suruppak várost borító hordalék. Még mindig vannak tellek, amelyekhez nem találtak sumér neveket, viszont ismerünk sumér neveket, amelyekhez nem találták meg a megfelelő telleket. Végeredményben máig sem tudjuk, hogy hol rejtőzik az ókori Akkád fővárosa — Akkád!
Ezek a problémák (és a megoldásuknál bekövetkezett részleges kudarcok) szemléltetően rávilágítanak arra, mi mindennel kellett megbirkózni a tudósoknak, amikor el akarták készíteni Sumér térképének és történelmének első vázlatát. Új sivatagi expedíciókra volt



Zamarovsky – Kezdetben volt Sumer Oldal 49
szükség, áldozatokat követelt a rablókkal vívott tűzharc és a kolera. Expedíciókra és anyagi áldozatokra volt szükség, nemcsak az archeológusok, hanem a múzeumi munkatársak részéről is, hogy megvásárolhassák a „fekete ásatásokból” eredő táblákat és műtárgyakat, és megóvják őket a tudomány számára. További éveket kellett feláldozni életükből azoknak az európai és amerikai tudósoknak, akik idejüket az ékírásos szövegek kutatásának szentelték. De ez a munka századunk elejéig annyira előrehaladt, hogy Sumérról már megjelenhettek az első gyűjteményes munkák. 1905-ben a francia F. Thureau-Dangin Sumér és akkád feliratok címen adta ki művét, 1908-ban az Orosz M. V. Nikolszkij jelentette meg a Dokumentumok Kaldea legrégibb korszakából című tanulmányát, 1909-ben a francia H. de Génouillac Régi sumér táblák címmel jelentetett meg tanulmányt, 1910-ben pedig az angol L. W. King kiadta Sumér és Akkád történetét!
Óriási diadala volt ez annak a tudománynak, amelynek első felismeréseit alig fél évszázada még az „emberi értelem megsértésének” minősítették. Az emberi értelem és a bátorság diadala volt ez. És hogy mindezek ellenére még mindig voltak megoldatlan kérdések? Hogy Sumér térképén még mindig maradtak fehér foltok? Hogy a sumér történelem egyes korszakainak időmeghatározása pontatlan volt? Mindez a tudósokat csak a munka folytatására serkentette. De amikor munkájuk a legjobb ütemben haladt, váratlan esemény következett be. Az angol és a francia kutatóknak menekülniük kellett Mezopotámiából. Nemsokára a németek is követték őket. A múzeumokban a kutatást kénytelenek voltak megszakítani. Kitört a világháború.
Sumér kutatásának első, mondhatni „felfedezési” szakasza lövöldözésben, káoszban és tűzben fejeződött be, de a feledés mélységeiből egy ősrégi népet hozott felszínre, és az elméleti érveket ásóval szerzett bizonyítékokkal igazolta. A sumérok történelmi létezése tankönyvi ténnyé vált.
Megírták az első oldalakat annak az országnak a történelemkönyvében, amelyet az emberiség a kultúra bölcsőjének tekint. A fehér lapokat a sumérok tudósításai töltötték ki, történetíróik krónikái, költőik versei, uralkodóik és hőseik nevei, háborúik és csatornaépítéseik leírása és jelenetek hétköznapi életükből, a történelmi események szüneteiben. A rég halott emberek szavait szobrok és építmények képei illusztrálták, annak bizonyítékául, hogy a sumérok után nemcsak a templomaik tornyai felett süvítő szél maradt fenn. Amikor beköszöntött a béke, új támadás indult az ősi Sumér idő hiányában addig még fel nem fedezett titkai ellen. A kutatásnak ez a második szakasza, amelyet ismét a nagy háború szakított meg, a mai napig sem fejeződött be. A kutatásnak ezt a szakaszát „mélyrehatónak” nevezhetjük. Drámai szakasz ez is, mint az első volt; de természetesen csak azok számára, akiket izgat az ismeretlen megismerésének vágya. Meg akarunk erről győződni? Menjünk el hát Dél-Irak sivatagjaiba a sumér városromok közé, amelyekből kihallik az archeológus csákányainak csengése! És kérjük meg azokat a férfiakat, akik a történelem legmélyén otthon vannak, legyenek vezetőink az ősi Sumér földjén!



Zamarovsky – Kezdetben volt Sumer Oldal 50
II.
AZ OSI SUMÉR VILAGA



Zamarovsky – Kezdetben volt Sumer Oldal 51
4. fejezet
Évezredes városok a sivatag homokdombjai alatt
Az Ősi Sumér világa a mai Irak területének körülbelül huszadrészét foglalta magába, magja az Eufrátesz és a Tigris alsó folyása közötti terület volt, amelyet északról a sivatag, délről a tenger határolt. Ezen a mintegy tízezer négyzetkilométernyi területen körülbelül tíz sumér városállam keletkezett és pusztult el. A sumérok száma — beleszámítva az Eufrátesz középső folyásán levő településeket — valószínűleg soha nem haladta meg az egymilliót. A térképen miniatűr világnak tűnik, de a helyszínre menni bizonyos nehézségekkel jár. Nem az iraki kormány az oka: akinek az útlevelében nincs izraeli vízum és a zsebében „az, amit izraeli pénznek neveznek”, akadály nélkül beléphet a területére. A helyi lakosság sem: az arab vendégszeretet felülmúlja a szlávot, az „örökös lövöldözés” pedig a beduinok ártalmatlan népszokása. A nehézségek a közlekedéssel kezdődnek, mert a sumér városokat ma sivatag borítja, távol fekszenek a repülőterektől és a vasutaktól. További probléma a lakáskérdés, a sumér városok többségét már a régészek is elhagyták. A kapható élelmiszerek — előzetes beoltás után — általában minden különösebb következmény nélkül elviselhetőek. Sokkal több baj van a napsütéssel és a hőséggel. Nyáron a homokban a tojást lágyra lehet főzni, szélcsendben olyan nehéz lélegzeni, mint a kéményseprőnek a központi füstcsatornában, ha pedig szél kerekedik, a homok behatol a szemekbe, csikorog a fogak között, és megállítja az órát. Amellett rendesen fel kell öltözni, és főleg lábbelit kell viselni: kígyóra lépni a kígyóra és az emberre egyaránt kellemetlen, a pápaszemes kígyó marására pedig mindmáig nem találtak hatékony szérumot. Mindezzel számolni kell. Ezen a vidéken általában gépkocsin szokás utazni, bár ez ugyan éppolyan kimerítő, mint szamár- vagy teveháton, viszont egyórás autóút egynapos karavánútnak felel meg. Az utazás a sivatagban nem mondható egyhangúnak, maga a sivatag sem egyhangú, sőt, nagyon is megvan a varázsa. A hegyeket és a tengert mindannyian ismerjük, a sivatag, másképpen ugyan, de szintén fenséges. Arra az ellenvetésre, hogy mégsem más, mint homok, azt felelhetjük: „A tenger talán nem víz csupán?” Aki azt állítja, hogy „kétségbeejtően unalmas”, valószínűleg nem látta déli ragyogásban a pára ezüstös fényét, sem az aranyos naplementét. Bizonyára nem töltött el ott egy csillagos éjszakát, és nem volt része a hirtelen támadó homokvihar élményében. Az ember a sivatagban csodálatosképpen embernek érzi magát, gondolatai szabadok, az élményeket könnyen befogadja, távol a modern társadalom kényszerű bilincseitől, de ugyanakkor közel érzi magát embertársaihoz, azokhoz, akik mellette vannak a kormánykeréknél, vagy azokhoz, akik távol vannak tőle, mert nekik köszönheti a motor hibátlan járását. A nagyvárosok utcáin alig vesszük észre az embereket, ha azonban a mezőn vagy a hegyekben találkozunk valakivel, kölcsönösen üdvözöljük egymást, ha pedig a sivatag láthatárán mozgó pontként tűnik fel egy ember a szemünk előtt, nem sajnáljuk a kilométereket, hogy kezet szoríthassunk vele, és különféle nyelvek keverékével elbeszélgessünk, holott azelőtt sohasem találkoztunk, és ezután sem fogunk soha többé találkozni. Egyébként a sivatagban a sakálok kevésbé veszélyesek, mint a motorosok az országúton, és a rablókkal való találkozás kilátása ma az Eufrátesz és a Tigris között ugyanolyan minimális, mint mondjuk a Vrátna völgyében. A Sumérba való utazás rendszerint Bagdadban kezdődik, az iraki repülőtársaság „repülő szőnyege” onnan egy óra leforgása alatt Baszrába szállít. Szindbád, a tengerész várostól azután már csak kétszáz kilométert kell utazni vasúton északnyugati irányban, majd fél órát taxival azon az úton, amely egyszer már út volt, és az lesz újból. Amikor kiszállunk,



Zamarovsky – Kezdetben volt Sumer Oldal 52
elkezdődhet az egyik legkönnyebben megközelíthető és ugyanakkor legrégibb sumér város megtekintése.
Ezt a várost a Biblia szerint Urnak, a kaldeusok városának nevezték, a sumér dokumentumok szerint is Ur volt a neve, a dicsőségét beborító homokdomb pedig Muqajjar. Teljesen romokban van, felettük hatalmas zikkurat uralkodik, egyébként csak homokdűnékből, ároklabirintusokból, égetetlen téglából épített falakból áll. Benne ijesztő csend. Semmi sem emlékeztet itt a Gizeh melletti piramismezőn zajló életre és forgalomra, nincsenek gyíkok és pillangók, mint Pompeji romjai között, nincs virágzó agavé, mint Krétán Minósz labirintusában a színes freskók felett, a borongós skót várak Urhoz viszonyítva vidám kirándulóhelynek tűnnek. Mégis megrendülten állunk itt, és jelentéktelen parányoknak tűnünk a történelem és az ember nagysága előtt, akinek többet köszönhetünk, mint amennyiről valaha is sejtelmünk volt... „Szálem alejkum”, hangzik mögöttünk. Az arab őr üdvözölt, puskával a vállán és mosollyal az arcán. Fordított szórendben felelünk, cigarettát cserélünk, néhány udvarias szót váltunk, azután együtt indulunk a zikkurat felé. Sötéten üt el a világos égtől és a még világosabb homoktól, súlyos tömörsége nyomasztó és vonzó. Lépésről lépésre haladva megindultságunk kezd ámulattá válni, és végül nem hiszünk a saját szemünknek: hiszen ez egy teljesen korszerű építmény! A legújabb irodalomnak ugyanis még nem volt ideje hírt adni arról, hogy az Iraki Műemlékvédelmi Igazgatóság a lépcsőzetet az első szint magasságáig felújította. „Ez volt az egyetlen lehetséges megoldás, különben a homok lehordása miatt beomolhatna!” Az épület magja és két további szintje azonban eredeti. Égetett és nem égetett téglákból épült azokban az időkben, amikor az emberek Európában gallyakból fontak maguknak búvóhelyet, vagy barlangokban laktak! A zikkurat legfelső teraszára százharminc lépcsőfok vezet (alapja 62,5 X 43 m területű), a lépcsőfokokat is mind felújították, akárcsak az első szintre vezető oldallépcsőket. A sumér időkben a legfelsőbb teraszon állott Nannar holdisten temploma; évszázadok folyamán a viharok és a szél martalékává lett. Pietro della Valle, az első európai, aki Urban járt, 1625-ben a templomnak már a nyomát sem találta. De legalább a dombról nyíló kilátásban gyönyörködhetett, mely máig nagyszerű. Körös-körül sárgásfehér finom porhomok sivatag, amelyet csupán a távol északra felcsillanó sínpár szel ketté, a lábazatot pedig a kiásott romok teszik változatosabbá. Naszirija város előtt a pálmaligetek zöldje már a láthatárral folyik össze, mögötte bújik meg az Eufrátesz. Ez a folyó valamikor közvetlenül Ur mellett folyt, és vizével táplálta a falai körül épített mesterséges csatornát; amikor régi medrét elhagyta, a várost is halálra ítélte. E csatorna nyomai és részben az egyes falmaradványok máig fennmaradtak, a zikkurat körül levő átereszekből és kiszögellésekből kevés képzelőtehetséggel kiegészíthető az az ellipszis, amelynek nagytengelye kb. másfél kilométer, kistengelye nem egészen egy kilométer hosszú. Tehát az egész Ur nem volt nagyobb, mint mondjuk prágai vagy a bratislavai óváros. Körülötte terült el két- sőt hat kilométeres körzetben a lakótelep, ez alkotta a „nagy Ur”-t. Ur romjai azonban arról tanúskodnak, hogy metropolis volt: mutatós templomok és paloták, népes utcák és hatalmas erődítmények romjai. „Ur nagy városfalán belül” legalább nyolc templom, hat nagy kiterjedésű palota (egyiküknek négy udvara és nyolcvan helyisége volt), néhány nagy terményraktár és temetkezési hely található. A városfalak előtt két kikötő volt: a „nyugati” az Eufráteszen és az „északi” a mesterséges csatornán. Ezen építmények alapjait feltárták, és az aknákon leszállhatunk a történelem legmélyére: az ún. hosszú időszámítás hívei szerint az i. e. 3500—3200, az ún. rövid időszámítás hívei szerint pedig az i. e. 2800



Zamarovsky – Kezdetben volt Sumer Oldal 53
2500 körüli évekig. De mindenesetre mélyebbre, mint a két legrégibb európai város esetében kb. 2000 évvel mélyebbre, mint Athénben, és nagyjából 2500 évvel mélyebbre, mint Rómában.
Woolley az uri zikkurat lábánál 1925-ben
E romok feltárása több száz arab földmunkás tizenkét éves munkájának eredménye, amelyet brit és amerikai archeológusok egyesített vezérkara irányított, élén Leonard Woolleyvel. A feltárás az 1922—34. években végzett munka eredménye, amelyért az expedíció részvevői „a huszadik század legeredményesebb régészeti expedíciója” tagja címet kapták. Urt a tudomány számára az angol Loftus és Taylor fedezte fel, akik 1849-ben és 1853-ban leírták a zikkuratot. De első komoly átkutatása l917-ig váratott magára, amikor honfitársuk, Carnpbell-Thompson ott megjelent. Ő ugyan a brit hírszerző szolgálat kapitánya volt, de a háború előtt a British Museumban dolgozott, a domb megnyerte tetszését, és King nevű barátjával ásni kezdett benne. Rövid időn belül Londonba küldött jelentést, hogy „ez a Muqajjarnak nevezett hely különösképpen alkalmas ásatásokra, főleg azért, mert a környékén nyugalom van” (Észak-Mezopotámiában akkor még harcok folytak), és mert „a naszirijai brit katonai támaszpont közelében fekszik.”
A helyreállított uri zikkurat
Ezek az indokok — amelyeket rövidesen a British Museumnak a brit megszálló hadsereg politikai osztályán működő megbízottja, H.R. Hall archeológiai véleménye is megerősített végül is eldöntötték a dolgot. Sajátságos módon csak hosszú huzavona után — akkor még senki sem sejtette, hogy Muqajjar alatt Ur rejtőzik —‚ mert a philadelphiai Egyetemi Múzeumnak még előbb ígéretet kellett tennie, hogy segít a British Museumnak az ásatásokban. Leonard C. Woolley (1880—1960), akit megbíztak ennek az „egyesített expedíciónak” a vezetésével, teljes felkészültséggel bírt feladatának ellátására. Oxfordban végzett, utána az Ashmolean Múzeum asszisztense volt, 1907—11 között Núbiában folytatott ásatásokat, 1912—14-ben részt vett a felső Eufrátesz-vidéki karkemiszi ásatásokban (többek között T. E. Lawrence-szel, a későbbi „Arábiai Lawrence”-szel), majd a hadüzenet után a brit hadsereg



Zamarovsky – Kezdetben volt Sumer Oldal 54
hírszerző szolgálatában dolgozott, amiért valamilyen ügyetlenségért két évet töltött török börtönben. A háború után újból elővette régész ásóját, és 1922. november elején Muqajjarra ment. De Muqajjarra nemcsak ásóval érkezett meg, hanem főleg szakemberekkel, akik időrendben így követték egymást: Gadd és Burrows asszirológusok, Fritzgerald, Keeling kisasszony (1927-től Woolleyné) és Mallowan archeológusok (ez utóbbi feleségével, Agatha Christie-vel, aki detektívregényeivel „a bűncselekményekből több pénzt szerzett, mint Medici Katalin bűncselekményeivel”). A rendelkezésére álló pénzügyi eszközök lehetővé tették, hogy egy idényben kétszáz-négyszáz munkást foglalkoztathasson. Nemcsak emberei és pénze, szerencséje is volt. A szerencse pedig csak a felkészült ember munkája mellett tart ki. A munkát a terep megvizsgálásával kezdte, mert az archeológiában szabály, hogy „mindenekelőtt a felszín esetleges utalásait kell áttanulmányozni”. Ennek alapján elhatározta, hogy barakkot épít, munkásokat toboroz, és betanítja őket Szíriából hívott szakemberek segítségével.
Az uri zikkurat rekonstruált képe
Ezután kijelölte a fő támadási pontot: ez a zikkurat volt, mivel „legbölcsebb dolog az ismerttől az ismeretlen felé haladni, ez a nagy tömeg pedig egészen megbízható ténynek mondható”. És mivel az egy pontra irányított támadás nem jelenti az áttörés többi lehetőségeinek el hanyagolását, elrendelte, hogy a zikkurat környékén is ássanak: „a takarítást fentről kell elkezdeni”. Munkásai 1923 februárjáig kiásták két épület maradványait. Az egyik neve Enunmach volt, és vagy Nannar sumér holdisten szentélye, vagy áldozati ajándékok raktára volt, a feliratokból megállapították, hogy építésében és karbantartásában összesen tíz uralkodó vett részt az i. e. huszonkettedik századbeli Burszintől kezdve az i. e. hetedik századbeli Nebukadnécárig. A másik épület neve Echurszag, és Urnammu és Sulgi uri uralkodók palotája volt, akik az i. e. 2221. században éltek itt, tehát abban az időben, amikor az egyiptomiak a Középbirodalmat és fővárosát, Vészetet (Thébát) kezdték építeni. Az első ásatási idényre ez egészen tisztességes eredménynek mondható. A második ásatási idényben több száz arab munkás a zikkuratot egészen az alapokig kiásta, annak közvetlen közelében egy nagy épületet is feltártak kazamatákkal és monumentális portállal. Ennek a neve: „Nannar isten udvara” volt. Romjai közül előkerült Nabonid utolsó babiloniai király ékírásos hengere a zikkurat történetével: a zikkurat Nannar holdistennek volt szentelve, és Urnamu, valamint Sulgi építtette. De a kutatás kimutatta, hogy ezen uri uralkodók pecsétjeivel ellátott téglák csak a felületi rétegeken találhatók. Tehát nyilván átépíttették vagy felújították. A próbaásások a zikkurat mélyébe olyan téglákat hoztak felszínre, amelyek (alakjukat és megmunkálásuk módszerét tekintve) jelentősen régebbi időből származnak. Hogy mely időből, azt sem Woolley, sem munkatársai nem tudták teljes bizonyossággal megállapítani, csak a további leletek segítették őket hozzá annak bizonyításához, hogy ez a belső rész Ur első dinasztiájának idejéből származik.



Zamarovsky – Kezdetben volt Sumer Oldal 55
De mikor uralkodott az első dinasztia? A hosszú időszámítás hívei szerint i. e. harminckettedik-harmincegyedik században, a rövid időszámítás hívei szerint körülbelül négy évszázaddal későbben. De akár így, akár úgy számítjuk, ez volt a legrégibb megmaradt monumentális építmény Mezopotámia földjén. Mivel pedig régebbi volt, mint az eddig felfedezett legrégibb egyiptomi piramis, ez az építmény a ma ismert legrégibb monumentális építészeti alkotás! Két mondatban három felsőfok esetleg túlzásnak hat, de ebben az esetben indokolt. Pedig ez a muqajjari felfedezés sem a legnagyobbnak, sem a legjelentősebbnek nem mondható. Ezeket a felsőfokokat Woolley más lelet számára tartotta fenn. Sőt, utolsó művében (A földből kiásott történelem, 1958), amelyben „Urnak, a kaldeusok városá”-nak egészen külön fejezetet szentel, Nannar zikkuratjáról még csak említést sem tesz! Milyen lehetett hát az a lelet, amely elhomályosította a világ legrégibb monumentális épületének felfedezését? Ne feledjük el: az archeológiának nem célja, hogy rekordokat állítson fel a korok mélységeiben, sem az, hogy kincseket találjon. A régész szívesen feljegyez egy-egy rekordot, akár a sportoló, és mivel ember, örül a megtalált értékes és szép dolgoknak, de nem ezt tartja a legfontosabbnak. Amikor Woolley értékelte felfedezéseit, egészen más mértékkel mért, mint mondjuk, Botta vagy Layard. „Az archeológus feladata a terepen az emberi történelem feltárása és illusztrálása — írja 1930-ban —‚ és a tárgyak megszerzésénél feltétlenül többre tartja az ismeretszerzést.” És itt mégis kincsekről: arany, ékszer, művészeti tárgyak felfedezéséről volt szó, amelyeket a sírrablók és az archeológiai intézetek tudósai egyaránt irigyelhettek, annyira váratlan és dokumentum erejével annyira félelmetesen ható leletről szereztek tudomást, hogy az egész világ szinte lélegzet-vissza fojtva figyelt fel rá! A harmadik és a negyedik idény (1924—26) „normális munkával” telt el, amely „meghozta a várt eredményeket”. Persze e várt eredmények normája rendkívül magas volt: abban az időben már mindenki tudta, hogy Ur feltárása folyik. Az ötödik idényben (1927 januárjában) azonban az ásók emberi csontvázakra akadtak. Az archeológus szívesen találkozik emberi csontvázakkal: ahol csontvázak vannak, ott rendszerint sírok is vannak, ahol pedig sírok vannak, ott rendszerint sírfelszerelés is van. Woolley e csontvázak és sírok első nyomait már 1922 tavaszán a „felszíni szemle” alkalmával megtalálta. De csodálatra méltó önmegtartóztatással máshová vezette embereit, mivel szakképzettségük ilyen feltárásra még nem volt elegendő. Most már azonban hozzáláthatott velük ehhez a munkához is, és egészen a legutolsó idényig, amely 1934 februárjában fejeződött be, sírokat tártak fel. Összesen 1850-et! A sírokat nagyrészt kirabolták, valószínűleg még az ókorban. A legrégibbekben, a felszín alatt mintegy húsz méter mélységben azonban sírberendezési tárgyakat találtak. Ezek meglepően részletes tájékoztatást adtak nem csupán a sumérok temetkezési szokásairól, hanem az életükről is. Főleg az életükről és a művészetükről, egy olyan magas színvonalon álló művészetről, amilyet azokban az ősrégi időkben senki sem tételezett volna fel. Ezek közül a sírok közül Woolley tizenhatot „királysír”-nak nevezett: a megtalált tárgyakból, feliratokból és egyéb körülményekből ugyanis arra lehetett következtetni, hogy azok az uralkodók földi maradványait rejtik. Némelyik sír két, három, az egyik négy helyiségből állt, amelyek kőből és sima domború téglából épültek, a legnagyobb sír legnagyobb helyiségének mérete meghaladta a 13 X 9 métert. Woolley a sírokat megszámozta, és gondos leltárt készített róluk. A megtalált tárgyak jegyzéke és rövid leírása a „Királyi temetkezési hely Urban” (1934) több oldalnyi, mint ahány sort tartalmaz a jelen fejezet. A szakember számára a régi sumérokról szóló információk szinte kimeríthetetlen forrása, de az éppen nem sumérológus olvasó is minden bizonnyal sok érdekeset talál majd benne. A leltári számok 99 %-át kihagyjuk, és csak a legérdekesebbeket — egyúttal legfontosabbakat — ismertetjük.



Zamarovsky – Kezdetben volt Sumer Oldal 56
A 800. számú sírban, amelyben Subad, Vagyis Pu-ali királynő volt eltemetve (mint a jobb felső karja mellett talált lápiszlazuli hengeren levő feliratból megállapították), összesen 270 tárgyat találtak, közöttük gyönyörűen kidolgozott aranyvázákat, -tálakat, -poharakat, arany bikafejekkel díszített hárfamaradványokat, arany és ezüst oroszlánszobrocskákat, ezüstövet elektronból (arany-ezüst ötvözet) készített lánccal és egyebek között „farkas és bárány” játékot, ez nyilván a királynő mulattatását szolgálta a másvilágon. A fejét körül finoman vert aranylevelekből és hosszú szárú virágokból készített fejdísz ékesítette (és mivel a sumér nőknek sima fekete hajuk volt, nagyon csinos lehetett benne), a nyaka körül féldrágakövekből és gyöngyökből összeállított gazdag színezésű nyaklánc, a keze mellett kagyló alakú arany puderesdoboz és egy másik doboz különféle színű arcfestékek nyomaival (egyebek között zöld és fekete színű is a szemek aláfestéséhez). Vele temették finom, aranyból vert nagy fülbevalóit, aranygyűrűit és különös módon egy aranyásót és kapát is. „Semmilyen korban és semmilyen országban — írja Woolley, nem a lelet feletti pillanatnyi lelkesedésében, hanem harminc év múlva — nem készítettek finomabb vertarany tárgyakat, ezeknél az i. e. körülbelül 2700-ból származó sumér ékszereknél.” A 789. számú nagy sírban, amelyben ismeretlen király nyugodott, hasonló tárgyakat találtak, de „kissé férfiasabbakat” és nagyobb mennyiségben, a púdertartók és a nyakláncok helyett itt egész fegyvergyűjtemény volt és egy kb. hatvan centiméter hosszú ezüstcsónak. Rendeltetése az lehetett, hogy a király lelkét a másvilágra szállítsa, az egyiptomi fáraók sírjaiban talált „halottak bárkáihoz” hasonlóan. Ugyanolyan típusú volt, amilyet annak a vidéknek a lakosai ma is használnak az Eufráteszen! A 755. számú sírban Meszkalamdug király, „az ország jó hősének” teteme feküdt. A gazdag sírfelszerelés között megtalálták a sisakját is, ezt a tizenöt karátos aranyból készített tökéletes művészi alkotást. Az 1237. számú sírban, „A halál nagy gödrében” volt a leggazdagabb sírfelszerelés, az ókori művészetről szóló úgyszólván valamennyi könyvből ismerjük ma már: az aranyból, ezüstből és lazuritból készült Bárány a bokorban szobrocskát, ebből itt két példányt találtak. De a legértékesebb lelet mégis a 799. számú sírból származik: a mozaikzászló Ur városából. Nem aranyból és nem is ezüstből készítették, csak gyöngyházból és lazuritkövekből, amelyeket aszfalt tart össze; értéke a mondanivalójában van. Mint legöngyölített filmen, úgy láthatjuk rajta a sumérok életét két változatban, amelyek közül az egyiket „békebeli”-nek, a másikat „háborús”-nak nevezhetnénk. Tökéletes stilizálásban ábrázolja a sumér embertípusokat, öltözetüket, hangszereiket, fegyvereiket, háziállataikat és harckocsijaikat. Az emberiség történetében első ízben találkozunk itt szelídített állatokkal és a kerékkel!
Részlet az úri mozaikzászlóból



Zamarovsky – Kezdetben volt Sumer Oldal 57
Kételkedik-e valaki afelől, hogy ezek a felfedezések tudományos és művészeti szempontból fontosabbak voltak, mint a zikkurat mélyéből származó leletek? Mint a további paloták, templomok, falak, erődtornyok és két folyami kikötő felfedezése? De Ur királyi temetkezőhelye még valami mást is rejtegetett. Amikor Woolley leásott Subad királynő sírjáig, abban nemcsak az ő holttestét (és sírfelszerelését) találta meg. Több emberi holttest feküdt ott: két sorban húszegynéhány nő és egy hárfás férfi, ujjai az elkorhadt húrokon, öt katona, fejük mellett a sisakjuk, két kocsis, egy a szekérkasban, és előtte a befogott bikák csontváza, végül a kriptában a királynő ravatala mellett két női tetem, ünnepi öltözéke maradványaiban. Emberi tetemek, emberek, akiket a királynővel egyidejűleg temettek el! A 789. számú sírban Woolley a király körül 59 halottat, az 1050. számú sírban 50 halottat, az 1157. számú sírban 58-at, „A halál nagygödrében” pedig 74 halottat (közöttük 68 nőt) talált a király holtteste körül. Még a legkisebb királysírban is, az 1648. számúban, három más tetem feküdt a király körül. Emberi tetemek, emberek, akiket a királlyal együtt temettek el. Mit jelentettek ezek a borzalmas leletek? Itt csak egyetlen magyarázat lehetséges: ezeket az embereket legyilkolták! Legyilkolták, hogy uraikat kövessék a másvilágra! Meggyilkolták az uralkodók és egy borzalmas vallás papjainak akaratából, akik ezeket az embereket arra kényszerítették, hogy úgyszólván saját maguk gyilkosai legyenek! Woolley megkísérelte kinyomozni ennek a borzalmas vallási szertartásnak lefolyását. „A királyok temetésekor oly nagyszámú embert áldoztak fel, hogy a sírkamrák padlózatát elborították a sírkamrába bevezetett férfiak és nők holttestei, »azon a helyen, amelyen éppen álltak, megölték őket.” A további kutatás azonban azt a véleményt alakította ki benne, hogy ezek az áldozatok „önkéntesek” voltak: a halottak szája el volt takarva, csontvázuk ki volt csavarodva, mintha görcsök közben pusztultak volna el, és mellettük poharak feküdtek.
Sumér lant
„Képzeljük el, hogy a királyi temetés a kriptában már befejeződött, és az oda nyíló ajtókat már lepecsételték, de a gyékénnyel borított falú és padlózatú sírbolt még nyitva van, üres, és nincs benne berendezés. Ekkor menet közeledését halljuk, amely fentről halad lefelé a sírboltba: udvari méltóságok, testőrség, komornyikok és szolgák, udvarhölgyek drága Ünnepi ruhában, fejük arannyal, ezüsttel és lazurittal ékesítve, velük együtt zenészek hárfákkal, lantokkal, cimbalmokkal és sípokkal..., bikák és szamarak vontatta szekerek közelednek, amelyeket hajtók vezetnek vagy hajtanak. Mindegyik férfi és mindegyik nő egy kis poharat hoz magával, az egyetlen tárgyat, amelyre a borzalmas szertartáshoz szüksége van. A zenészek játszanak. Azután mindegyikük megissza italát — a sírbolt közepén nagy üst áll, amelyből mindegyik meríthet magának —‚ lefekszik a földre, és várja a halált.”



Zamarovsky – Kezdetben volt Sumer Oldal 58
Milyen következtetést vont le a tudomány ezekből a leletekből? „Nincs adatunk, amely arról tanúskodna, hogy hasonló áldozatokra másutt is sor került volna, és az archeológusok sem fedeztek fel hasonló szokásról tanúskodó nyomot, de még csak maradványokat sem a későbbi időkből — mondja Woolley. — Ha ezeket az áldozatokat — mondjuk — azzal magyaráznánk, hogy az első királyokat isteneknek tekintették, akkor azzal válaszolhatunk, hogy a történelmi időkben még a leghatalmasabb istenek sem követeltek meg ilyen szertartást, mindez tehát Úr királyi temetkezőhelyének rendkívül régi voltát bizonyítja.” Rendkívül régi? Woolley, aki a „pontos időszámítást” (a szakmájához tartozó többi archeológusokhoz hasonlóan) nem szereti, ezeket a sírokat a „dinasztiák előtti időszakba” helyezi. Arra a kérdésre, hová helyezi a dinasztiák előtti időszakot, azt felelte, hogy amennyiben kénytelen nyilatkozni, akkor „nagyjából az i. e. 3500—3100 évekbe”. Ma már fél évezreddel csökkentjük ezeket az évszámokat. De csak az évszámokat, és nem Woolley leleteinek jelentőségét, sem történelmi és művészi értéküket.
„Ur városának királyi temetkezőhelyén” a munka nem volt könnyű. A városi falak, templomok, folyami kikötők és egyéb helyek kiásását a laza talaj megkönnyítette, itt azonban megnehezítette. Ezen a helyen tíz, tizenöt, húsz méter mélységben, tehát a legmagasabb New York-i felhőkarcoló alapjának mélységében kellett ásni, a gödrökben a levegő fullasztó volt, a falak állandóan omlással fenyegettek. Több mint kétszáz kubikos és teherhordó szorongott egy röplabdapálya nagyságú területen. Minden leletért kockázatot keltett vállalni. „Az embernek itt állandóan nyitott szemmel kell járnia, és minden csekélységet a legnagyobb figyelemmel kísérnie. Legyen az akár egy vékony fehér porcsík, ami néha minden, ami a sírbolt padlóját borító gyékényből megmaradt, akár mélyedés a földben, amely a nádból font láda függőleges bordáinak egyetlen maradványa, esetleg agyagedény felső nyílása, ha a föld súlya nem lapította össze... Ha valami efféle kerül felszínre, a betanított arab munkás nyomban abbahagyja az ásást, és jelenti a felügyelőnek, hogy sírra akadt. Ezután az ásó helyét kés foglalja el, és az ásatások vezetője hozza a jegyzetfüzetet és a mérőszalagot. Erre a talált tárgyat óvatosan körülássák, az archeológus gondosan megméri, feljegyzi eredeti helyzetét, vázlatot készít, és a lelőhelyet lefényképezi, mivel »a tárgy történelmi értéke nem is annyira magától a tárgytól függ, mint inkább az összefüggésektől..., azoknak a körülményeknek az ismeretétől, amelyek között találták«. Csak ezután lehet késsel lekaparni róla a földet, kefével megtisztítani, vagy légtömlővel lefúvatni, néha az archeológus után nyomban a konzervátornak kell munkába állni viasszal, vattával, szesszel és speciális vegyszerekkel.
Arábiai Lawrence balra, Wooley jobbra



Zamarovsky – Kezdetben volt Sumer Oldal 59
Más eljárást alkalmaznak például aranyból vagy ezüstből készített tárgy esetében, amelyeket nem fenyeget a közvetlen megsemmisülés (annál inkább az, hogy ellopják), ismét mást egy törött váza, egy fából készített tárgy vagy textília esetében, ez utóbbi ugyanis a friss levegőn nyomban széteshet. Különleges eljárásra van szükség ékírásos agyagtábláknál (ezeket a ráragadt agyaggal együtt óvatosan ki kell emelni, a napon kiszárítani, majd lassan égő olaj felett bádogdobozokban kiégetni). Aki egy-egy tárgyat a múzeum vitrinjében csodál, el sem tudja képzelni, mennyi valóban nehéz munkát kellett ráfordítani, míg oda került.” Woolley munkájának erről az oldaláról a nyilvánosság akkor szerzett tudomást, amikor megjelent Ásatások a múltba (1930) című könyve, amely az egyik legjobb népszerű tudományos régészeti könyv volt a maga korában. Amikor ez a könyv megjelent, Woolley neve már világhírnek örvendett. Igaz ugyan, hogy nem is annyira Ur zikkuratjának felkutatása vagy a királyi temetkezőhelyen talált kincsek következtében (ezek mintáival a brit és az iraki múzeumok látogatói csak később ismerkedhettek meg), hanem egy valóban szenzációs felfedezés hatására, megtalálta ugyanis az özönvíz „bizonyítékát”. „A Biblia igazat mond!” „A tudomány igazolja a vallást!” Öles betűkkel írott címek a latin betűs újságokban Woolley 1927. évi ásatásairól szóló hírek nyomán. Nem minden újság kapta fel a szenzációt, de az „özönvíz” kérdése elől egyikük sem tért ki. Miről is volt itt szó tulajdonképpen? A Bibliában Mózes első könyvében, a Genezisben van szó a vízözönről. Az emberek megsokasodtak a Földön, és támadtak köztük „híres, neves emberek”, és velük együtt „megsokasult az emberek gonoszsága is a földön”. Megbánta ezért az Úr, hogy teremtette az embert, és így szólt: „Eltörlöm az embert, akit teremtettem, a földnek színéről, az embert, a barmot, a csúszómászó állatokat és az ég madarait, mert bánom, hogy azokat megteremtettem.” Egyedül Noé, az igaz férfiú talált kegyelmet az Űr előtt. Az Úr parancsára háromszáz sing hosszú, ötven sing széles és harminc sing magas bárkát épített, felül ablakot és oldalt ajtót csinált, a bárkát fából készítette, és megkente szurokkal. Ezután eledelt halmozott fel a bárkában, és szárazföldi állatokat hajtott bele, fajtáikat és számukat az Úr pontosan kijelölte, majd belement a bárkába maga is fiaival, feleségével és fiainak feleségeivel. „Lőn pedig hetednapra, hogy megjöve az özönvíz a földre. Azon a napon felfakadának a nagy mélység minden forrásai, és az ég csatornái megnyilatkozának. És esék az eső a földre negyven nap és negyven éjjel.” Bekövetkezett az özönvíz. „És a vizek annyira növekedének a földön, és a legmagasabb hegyek is mind elboríttattának, melyek az egész ég alatt valának. Tizenöt singgel növekedének a vizek feljebb, minekutána a hegyek elborítottattak vala. És oda vesze minden földön járó test, madár, barom, vad és a földön nyüzsgő minden csúszó-mászó állat, és minden ember... És erőt vevének a vizek a földön százötven napig. Ezután az Úr megemlékezett Noéról és minden vadról, minden baromról, mely ővele vala a bárkában, és a vizek megapadának.” A vizek százötven napon át apadtak, majd ez után az epizód után, amelyre még visszatérünk, Noé bárkájával a szárazföldön: az Ararat hegység Niszir nevű hegyén kikötött. Az özönvíz történetét a Biblia három fejezetben (az első könyv 6—7—8. fejezetében) mondja el, drámai leírását és költői értékét nem lehet kétségbe vonni. A hivatalos zsidó és keresztény magyarázat szerint (ebben az összes keresztény egyházak egyetértenek) a világra zúduló vízözönnek ezt a leírását és mindazt, ami előtte és utána lejátszódott, szó szerint kell érteni. Tehát nem képletesen vagy szimbolikusan, hanem tényként. Mint hitbeli tényt, amely nem szorul bizonyításra, mivel a Biblia szerzőinek sugalmazója — ugyanazon hit szerint — maga az Isten. És éppen ezt a hitbeli tényt, amely nem szorul bizonyításra, Woolley az ásatásaival „tudományosan bizonyította”! Ez a felfedezés első tekintetre valóban szédítő volt. 1927 tavaszán ugyanis, amikor „A halál nagy gödrében” körülbelül tizenhárom méter mélységig ért, nem talált több sírt és



Zamarovsky – Kezdetben volt Sumer Oldal 60
sírfelszerelést. De elrendelte, hogy ássanak tovább, mert az archeológiai lelőhely komplett megvizsgálása megköveteli a „szűz földig” való lehatolást. Az ásók finom homok- és agyagrétegre akadtak. Ez a réteg teljesen „tiszta” volt, emberkéztől származó műnek nyoma sem volt benne, sőt hamut sem találtak. Kettőtől öt méter mélységig ástak, utána újból kemény talajra bukkantak. Woolley egy nagy, négyzet alakú akna mélyítését rendelte el. Kerámiatöredékeket talált! A geológiai szakértők vizsgálata igazolta, hogy a tiszta homok- és agyagréteg, amely a leleteket tartalmazó felső és az alsó rétegektől színében is elütő volt, vízhordalék. Hogyan kerülhetett ide olyan hordalék, amely helyenként a két méter, helyenként az öt méter vastagságot is elérte? Csak óriási özönvízzel, olyan esőnek kellett esnie, mintha megnyíltak volna az ég csatornái, a tengernek a partoknál ki keltett áradnia, és el kellett öntenie a földet. Ez volt az az özönvíz, amelyről a Biblia szól! Woolleynek e felfedezéséhez rövidesen újabb csatlakozott. A francia Ch. Watelin vezette angol-amerikai expedíció, amely Woolleyvel egyidőben Sumér északi részén dolgozott, a Kis városának romjait takaró El-Oheimir-halom alatt hasonló vízhordalékréteget talált. A harmadik ilyen réteget amerikai archeológusok találták 1931-ben a Fara-halom alatt. A geológusok az archeológusokkal együttműködve megállapították, hogy az El-Oheimirben és a Farában levő hordalékok nem származnak azonos időből, és hogy mindkét hordalék jelentősen régebbi, mint a hordalék Urban és El-Obeidben, amelyek eredetét az i. e. 29002800 körüli időre tették. Ezek szerint három özönvíz lett volna? A Biblia csak egyről beszél: de kifejezetten „A világot elöntő özönvízről”. Kiderült azonban, hogy ez a „világot döntő vízözön” még csak a sumérok egész világát sem érte, bár az nem volt különösen nagy. A többi sumér városban nem találtak hasonló hordalékot. Milyen következtetést vont le ebből a tudomány? Adjuk át a szót E. Sollbergernek, az erről a kérdésről szóló egyik legújabb könyv szerzőjének, és idézzünk a British Museum kiadásában 1962-ben megjelent Babiloni legenda az özönvízről című könyvéből: „Sir Leonard Woolley azt igyekezett bizonygatni, hogy az a vízhordalék, amelyet Urban talált meg, a világot elöntő vízözön anyagi maradványa volt. Hasonló hordalékokkal azonban más helyeken is találkoztak, de azok keletkezésének időpontja nem mindig egyezett. Sokkal biztonságosabb volna az az állítás, hogy itt nagy helyi árvizek nyomaival van dolgunk, mint az, hogy a nagyon is hipotetikus világvízözön konkrét bizonyítékéval állunk szemben.” E. Sollberger e nagyon óvatos fogalmazása bennünket minden bizonnyal nem zavar, sőt ha figyelembe vesszük a brit viszonyokat, ahol a bíróságokon máig is a Bibliára esküsznek, eléggé egyértelműnek mondható. Még nyíltabban beszélnek azoknak a könyveknek a szerzői, amelyeket a British Museumnál kevésbé hivatalos intézmények adtak ki. A geológusok például az özönvizet abban az értelemben, amilyenben a Biblia ír róla, teljesen kizártnak tartják. Nem tartják viszont kizártnak, sőt inkább valószínűnek, hogy Mezopotámia déli részének egyes vidékeit a régi időkben katasztrófális árvizek sújtották. Ezen árvizek emlékei kerültek be a sumér, majd a babiloni mítoszokba és legendákba — és azokból a Bibliába. Ez tehát a rövid magyarázata Woolley Ur városában tett felfedezésének, amelyet az „özönvíz” bizonyítékai gyanánt mutattak be. Ezt a számos tudós közreműködésével kidolgozott értelmezést maga Woolley is annyira elismerte, hogy „Urról, a kaldeusok városáról” írt (1958) utolsó művében az özönvíz bizonyítékainak felfedezésével kapcsolatos tételeket nem is említi. Ennyit a bibliai özönvíz archeológiai vonatkozásairól. Irodalmi vonatkozásai talán ennél is érdekesebbek. Feltétlenül megérnek egy kis kirándulást. Annál is inkább, mivel a kérdés kutatása során Mezopotámia mélységeinek egyik legizgalmasabb felfedezésének lehetünk tanúi. De erről majd a sumér irodalomról szóló fejezetben. De a Woolleyről szóló fejezetnek van még egy kiegészítése, amely semmiképpen sem mondható jelentéktelennek. Woolley ugyanis nemcsak Urban dolgozott. A gödör közelében,



Zamarovsky – Kezdetben volt Sumer Oldal 61
ahol „az özönvíz előtti kultúráig” ásott le (a gödör falain máig is jól felismerhetők a hordalékrétegek), a kiásott agyagból egy mesterséges domb keletkezett, Kísérője fellépett rá, és nyugati irányba mutatott. „El-Obeid”! Ez a neve a láthatár alján mintegy tíz kilométerre emelkedő tellnek, ahol Woolley 1923-ban párhuzamos ásatásokat folytatott. Ebben a mintegy háromszáz méter hosszú és tíz méter magas kis homokdombban az első ásással Hall próbálkozott 1919-ben. Woolley ásatásai kimutatták, hogy abban a sumér Ur városának valamelyik elő vagy peremvárosának romjai rejtőznek. A közepében nagy templom maradványaira bukkantak, melyet ovális fal övezett, a maga nemében egyedülálló ez a sumérok földjén. Ezt a falat ugyan Woolley nem tárta fel (csak a harmincas években tárták fel amerikai kollégái, a chicagói Keleti Intézet munkatársai, akik hasonló falat fedeztek fel a Bagdad melletti Chafadzse-dombban is), Viszont valami egyebet talált: arany nyakéket! Valóban arany nyakék volt ez — a szó valódi és átvitt értelmében is. 1924 elején találta meg nem nagy mélységben a templom lépcsőlejáratának nyugati oldalán. Amikor megtisztította, miniatűr feliratot talált rajta. „Aannipadda, Ur királya”. Nyomban utána megtalálta a templom alapításáról szóló táblát is: „Aaniipadda, Ur királya, Meszannipadda, Ur királyának fia építette ezt a templomot istennőjének, Ninchurszagnak.” Woolley nem hitt a saját szemének. Milyen arcot vágna egy cseh archeológus, ha a Řip alatt megtalálná Čech ősatya írásos dokumentumát? Ugyanis a régi suméri mítoszok szerint Meszannipaddával kezdődik az „Ur harmadik dinasztiája”, az első királyi dinasztia a „vízözön után !“ Aannipadda pedig az ő fia volt: ez a két király kilépett a mítoszokból, és történelmi alakká vált! Mindezeket felülmúlta azonban, hogy megtalálták Meszannipadda pecsétjét is.
Sumér ékírásos tábla
Hogy mikor uralkodott Aannipadda, mikor Meszannipadda, ketten földgömbünk legrégibb uralkodói közül, akik létezésüket írásos bizonyítékkal tanúsították? Lehet, hogy időszámításunk előtti harminckettedik, lehet hogy harmincegyedik században — vélte Woolley. De valószínűleg néhány évszázaddal későbben, egyelőre nem tudjuk pontosan. Az időknek ebben a mélységében már nagyobb a sötétség, mint a tenger mélységeiben. Csak egy bizonyos: El-Obeidben van az emberi történelem óceánjának Mariana árka, és ElObeidről nevezték el a sumér előtörténet legrégebbi korszakát.
A sumérok legdélebben fekvő városa Eridu volt, a mai Abu Sahrén. Húsz kilométerre délre fekszik Urtól, és negyven kilométerre délre Naszirijától, itt található az egész vidék egyetlen menedékháza, ahol ágyban lehet aludni, és nem díványon (azaz fapadon) vagy sátor alatt. Út nem vezet oda, megérzés után, találomra kell menni, szerencsére az arab sofőrből nem hiányoznak ezek a képességek.



Zamarovsky – Kezdetben volt Sumer Oldal 62
Eridu ma teljesen elhagyatott, nincs benne egyetlen őrszem, nincs nyoma nomád beduin táboroknak, még egy eltévedt keselyű sem köröz fölötte. Zikkuratja kisebb, mint az Uré, de kecsesebb. egészen eredeti. Felső teraszáról Urig lehet látni, úgy sötétlik, mint egy kis kocka a fényözönben csillogó sivatag szélén. A zikkurat környéke fel van túrva árkokkal és sáncokkal, amelyek a föld alatti katakombákba vezetnek. Ez az egyetlen hely, ahol élet van, a sárga téglák alól sárga skorpiók másznak ki, és a homokon homoki viperák siklanak. A hőség, mint egy vasöntődében, a téglák, mint a fémöntődéből kikerülő nyers öntvények. Amit Eriduból látunk, az csak jelentéktelen maradéka néhai nagyságának. Az iraki Műemlékvédelmi Igazgatóság ásatásainak eredménye.
Enki, a „föld ura”.
Elsőként Taylor ásott itt 1854-ben, utána Campbell-Thompson 1918-ban, azután ez a domb l946—l949-ig elhagyott volt, ekkor állították itt fel az irakiak első archeológiai táborukat. Abu Sahrén mélyéből már Campbell-Thompson is hozott fel ékírásos táblákat, melyekből megállapítható volt, hogy a homokhordalék Eridu romjait takarja. A sumér hagyományok szerint Eridu egyike a legrégibb városoknak, az ásatások igazolták ezt. Egy Sumér előtti korszakból eredő település nyomaira bukkantak itt, lakossága még nem ismerte a képírást, és egyes jelek (például a kerámia és a díszítések típusa) alapján a szomszédos Irán Szuza nevű városának legrégibb lakosaival volt rokonságban. Mindegyik sumér várost valamelyik istennek ajánlották fel, aki a város oltalmazója lett. Eridu a sumér Enki istennek, a vizek és a bölcsesség istenének volt a városa. Érthető, hogy a Fuad Szafar vezetésével dolgozó iraki archeológusok elsősorban az isten templomának kiásására összpontosították erejüket. Meg is találták. Összesen tizennyolc rétegből állt, Eridu lakosai ugyanis évezredek folyamán ennyiszer építették át vagy bővítették. Kiderült, hogy legrégibb rétegét körülbelül az i. e. ötödik évezred közepén építették. „Ez a tény kétség telenül egyedülálló az archeológia történelmében — Írja Partot —‚ ettől kezdve beszélhetünk templomépítészetről.” De a templomépületnek felfedezésénél, amely a világon az elsőnek számít, sokkal jobban meglepte a régészeket a tizenhatodik rétegben talált templom-alaprajz. A templom legkésőbben az i. e. ötödik évezred végéről származik. Egy helyiségből állt, téglalap alakú kiugró résszel, az egész három részre volt osztva. Ugyanabban a megoldásban építették, mint évezredekkel később Salamon templomát Jeruzsálemben. Ez az alaprajztípus a keresztény templomoknál máig fennmaradt!



Zamarovsky – Kezdetben volt Sumer Oldal 63
Eridu, amely ma a homokkal elfödött sivatag közepén rejtőzik, sumér híradások szerint a tengerparton feküdt. A kutatások azonban kimutatták, hogy csak a szó átvitt értelmében volt itt tenger; a város valójában egy nagy lagúna mellett terült el, amelyet a mai Perzsa-öböllel természetes csatorna kötött össze. Emellett, az akkor „Alsó-tenger”--nek nevezett Perzsa-öböl sem feküdt túlságosan messze. (Hogy a világnak ezen a részén a föld milyen gyorsan foglal el területeket a tengertől, azt Baszra példája bizonyítja a legjobban. Ezt a várost alig ezer éve alapították a Perzsa-öböl partján, és ma nyolcvan kilométer távolságra fekszik tőle.)
Eridu zikkuratja
A sumérok Eridu városát i. e. körülbelül 2000-ig lakták, a későbbi századokban már csak halottaikat temették ide. Amikor a homok a lagúnát déli irányba visszaszorította, Eridu mint temetkezési hely is megszűnt. Emléke csak a babiloni költeményekben maradt meg, amelyek szerint ott élt az első ember, Adapa. Bár Eridu régi város volt, romjai között nem találtak olyan feliratot, amely „a legrégibbek egyikének” vagy egyenesen a „legrégibbnek” lenne mondható. Ilyen feliratot a sumérok országának legészakibb városában találtak, abban a városban, amely a későbbi időkben már Akkádhoz tartozott. Ez az El-Oheimir-halomban rejtőzött, és mielőtt homokkal födött rommá változott volna, a neve Kis volt. El-Oheimiren első ízben a francia Henri de Génouillac (1881—1914) ásott. 1912-ben csak néhány hétig tartózkodott ott: a munkát hamar beszüntette a „nem túlságosan biztató kilátások miatt”. Az ő próbaárkait tíz évvel később az amerikai Herbert Weed találta meg, aki Mezopotámiából hazautazóban megállt Angliában, és az oxfordi Herbert S. Langdon professzornak azt indítványozta, hogy próbáljanak El-Oheimir-en szerencsét. Megállapodások eredményeként létrejött az Oxfordi Egyetem és a Chicagói Antropológiai Múzeum „egyesített expedíciója”. Az expedíció első vezetője az amerikai Ernest Mackay (1880—1943) volt, akit rövid idő múlva a francia Charles Watelin (1874—1934) váltott fel. El-Oheimiren a munkálatok 1923 januárjában kezdődtek, és összesen tíz évig tartottak. Különösebb nehézségek nem merültek föl, és kiderült, hogy Génouillac prognózisa helyes volt. „Ur gazdagsága után Kis elszomorítóan szegénynek tűnt. Sem templom, sem palota nem bukkant elő, amely megérné a földmunkások erőfeszítéseit” (Parrot). Találtak ugyan sírokat, de azokat még az ókorban kirabolták. Találtak épület alapokat, de többségűk már a parthus fennhatóság idejéből (i. e. kb.



Zamarovsky – Kezdetben volt Sumer Oldal 64
150-től i. u. 226-ig) származott. Akadt sumér műhelyből származó kerámia is, de arany- vagy ezüstedény sehol sem csillant meg. Ennek ellenére két lelet megérte a munkát. Az első egy sumér ékírásos hasáb volt, amely „az özönvíz előtti tíz király” névjegyzékét tartalmazta. A második, nos, éppen az volt „az ember legrégibb írásos feljegyzése”! Ezt a feljegyzést egy mészkő táblán találták, amely ma az Oxfordi Ashmolean Múzeumban van, és aki nem tud róla, a Közel-Keletről, Görögországból és főleg Egyiptomból származó ragyogó leletek tömkelegében minden bizonnyal észre sem venné. Egészen jelentéktelen: 68 X 68 X 10 milliméter méretű, fénytelen, lapos, legömbölyített élű hasáb.
A legrégibb írásos emlék
Egyik oldala bevésett vonalakkal Öt mezőre van osztva, másik oldala háromra. Emberfejeket, lábakat, kezeket, csónakokat ábrázoló stilizált rajzok láthatók itt és a „férfi” szó kifejezésére szolgáló sumér ideogramma, azonkívül kifejező módon feltüntetett számjegyjelek is találhatók rajta. E felirat írása piktográfikus, azaz képírásos. Ebből fejlődött ki az ékírás. De csak ez vitathatatlan ezen az emléken. A tartalma rejtély. Annyit azonban bizonyossággal állíthatunk, hogy az emberiség legrégebbi írásbeli dokumentuma nem olyan szavakkal kezdődik, hogy: „Ó, jaj, hol van mát a régi szép világ!” — ami egyébként egy pesszimista szellemes kitalálása lehet, de semmiképpen sem tudományosan bizonyított tény. Langdon például úgy véli, hogy a hárommezős oldalt ekképpen lehetne olvasni: „Három munkás, egyiküket áthelyezték, ketten jelen vannak.” Ez így logikusnak hangzik, de megelégedhetünk-e jelen esetben a logikával? Ami e felirat keletkezésének időpontját illeti, eleinte nagyjából ezer év volt az eltérés. Langdon „feltehetően az i. e. 4000. év előttre” becsülte, Mackay „i. e. körülbelül 3500-ra”, Parrot szerint „valószínűleg a harmadik évezred kezdetétől” származik. Ez az eltérés ma már körülbelül a felére csökkent, és az Ashmolean Múzeum hivatalos adata így szól: „Legrégibb sumér felirat képírással. Tartalma egyelőre megfejtetlen. A Babilon melletti Kisből. Keletkezésének időpontja: kb. 330 időszámításunk előtt.”
Mackay Kisben még egy felfedezést tett, éspedig azt, hogy északra mintegy huszonöt kilométerre fekszik az archeológiai szempontból érdekes Dzsemdet-Naszr-halom. Erről egy hillai árustól szerzett tudomást, aki 1925 márciusában meglátogatta, és hosszú csűrés-csavarás után felkínált neki „valamilyen táblákat és festett cserepeket” azzal, hogy azokat Amerikában a saját leletének mondhatná, ő pedig hallgatni fog, mint a sír, és megelégszik „jelentéktelen díjazással”. Mackay hajlandóságot mutatott a táblák megvásárlására, de csak egy feltétellel,



Zamarovsky – Kezdetben volt Sumer Oldal 65
ha megmondja, honnan származnak. Amikor az árus ezt nem volt hajlandó elárulni, megnyugtatta, hogy nem olyan nagy a baj, mert ha a táblákat megvette, azokról majd úgyis kiolvassa, és így megtakarítja a baksist, amit az információért adni akart neki. Ez a meglehetősen átlátszó csel bevált, mire Mackay elküldte Dzsetndet-Naszrra legjobb arab előmunkását. „Vannak ott ásatásokból maradt nyílások, és biztosan legalább ezerszer annyi tábla, mint ezen az átkozott dombon, ahol egy becsületes földmunkás annyit sem keres, mint Hillában egy koszos koldus!“ — jelentette visszatérve az előmunkás. Az arab, híven a helyi szokásokhoz, túlzott kissé, de lényegében igaza volt. Találtak ott „kimondottan elegáns mintapéldányokat a legrégibb típusú kerámiából”, találtak addig ismeretlen mértani és vonalas díszítésű vázákat és használati tárgyakat, főként pedig ékírásos táblákat. Köztük olyanokat is, amelyek átmenetet jelentettek a képírástól az ékírás felé. Aránylag pontosan meg lehetett állapítani a tartalmukat és származásukat is: a legrégebbiek egyikén mezőknek, azok jövedelmének és termékeinek jegyzéke volt. Eredete i. e. 3100-ra tehető.
Kisből előkerült ékírás
Az ember első írásos feljegyzése tehát, amelyet ember elolvasott, nem istent dicsérő ének, sem pedig az uralkodó dicsőítésére írott költemény, hanem gazdasági dokumentum, ebből nem vonunk le a kelleténél messzebbmenő következtetést, és csak annyit átlapítunk meg, hogy ez nagyon érdekes. De Dzsemdet-Naszrban egyéb érdekességeket is találtak. Ez alatt az alacsony domb alatt a legalsóbb rétegekben — az eridubelihez hasonlóan — a suméroknál régebbi lakosság nyomára akadtak. Ismeretlen eredetű lakosság nyomára. A tudósok csak annyiban értettek egyet, hogy ez a nép nem volt sémita. A megtalált csontvázak alapján az antropológusok úgy vélekedtek, hogy az euroafrikai népfajok egyik csoportjához tartoztak, amelyben armenoid beütések is voltak. Az archeológusok Dzsemdet-Naszr után nevezték cl Mezopotámia egyik legrégibb kultúrrétegét, El-Obeid után a másodikat.
Naszirijától, amely a dél-suméri utazások legjobb kiindulópontja, harminc kilométer távolságra van a Szenkere-domb, az út egy része aszfaltozott, és sztyeppen vezet át. Ez után észak felé hatvan kilométeres sivatagi utat kell megtenni Tellóig és a közeli Dzsocháig. Ezek a helyek ma lakatlanok, és csak néha táboroznak nomád beduinok a környéken. Archeológiai szempontból az ún. „francia zónába” tartoznak. Tello, az egykori Lagas különös vonzást gyakorol reánk, itt találták az első sumérokra vonatkozó archeológiai emlékeket. Sarzec és Heuzey után itt hosszú időn át csak illegális ásatások folytak. Megtalálták egyebek között Gudea papkirály és fia, Urningirszu újabb szobrát, amelyet 1924-ben drága pénzért eladtak a párizsi Louvre-nak. Ezek a leletek a franciákat újabb ásatásokra ösztönözték. Henri



Zamarovsky – Kezdetben volt Sumer Oldal 66
de Génouillac kezdte el 1929-ben, és három év múlva R. Ghirshman folytatta. Elődeiktől eltérően, akik főleg szobrokat kerestek a múzeumok részére, Génouillac és Ghirshman rendszeres archeológiai és főleg építészeti kutatásra törekedtek. Feltárták a királyi palota, Ningizzid temploma, Urningirszu és Ugme mauzóleuma és más építmények maradványait. Különösen értékes zsákmányt (főleg ékírásos táblákat és kerámiát) találtak a „Termények házában” és a „Táblák dombján”. Húsz kampány után (1877-től kezdve a Louvre vezetősége elhatározta, hogy Tellón az ásatásokat 1933 tavaszán befejezi, ugyanez vonatkozott a Dzsochában levő ásatásokra is, melyek révén megállapították, hogy ott volt a régi sumér város, Umma, Lagas esküdt ellensége. „Nem maradt hátra, mint bevonni a zászlót, és feloszlatni a tábort” — itta kissé melankólikusan Ghirshman munkatársa, André Parrot. De nyomban hozzáfűzte: „ . . . és a sátrakat más helyen felállítani, ahol módszeres új kutatás kezdődik!” Ez a „más hely”, a Szenkere-domb lába volt. Ásott már ott 1853-ban az angol Loftus, majd ötven évvel későbben Assur felfedezője, Andrae, de hogy alatta „Larsa királyi város rejtőzik”, azt csak Parrot állapította meg 1933-ban. Éppen idejében érkezett: „A város környéke olyan volt, mintha hónapokon át gránátokkal lőtték volna.” A környékbeli sejkek ugyanis rájöttek, hogy a Szenkere az archeológiai leletek valóságos „aranybányája”, és egész törzsekkel ásattak keresztül-kasul. Az iraki kormány kénytelen volt katonaságot küldeni ellenük, és mivel az egyedülálló domb mellé nem tudott védőosztagot állítani, 1931-től kezdődően elrendelte légi ellenőrzését (amit a brit megszálló hadsereg légi hadtestének parancsnoksága készséggel magára vállalt). De nagyszabású ásatásokat csak Parrot folytatott itt, igaz, hogy csak egyetlen idényen át, mivel az iraki kormánnyal való egyenetlenség miatt meg kellett szakítania munkáját. Hogy tehát mi rejtőzik e domb legmélyén, tudjuk. „Majd később megtudjuk — biztosított minket párizsi, Szajna-parti dolgozószobájában —‚ 1956-ban az ásatásokat ott újrakezdjük!” A Larsában végzett kutatások megszakítása és újrakezdése közötti időt Parrot nem fecsérelte el. Mivel Irakban nem áshatott, átment Szíriába, amely annak idején francia igazgatás alatt állt. Ott a Chariri-dombból kiásott egy másik királyi várost: Marit.
Parrot az ásatásokon
André Parrot (született 1901-ben a Doubs megyei Désandansban) ma világhírű tudós: a Louvre vezető konzervátora, az Éco1e du Louvre-ban a keleti régészet és a művészettörténet professzora, valamint az archeológiai kutatásokra alakult francia bizottság főtitkára. Tudományos érdemeiért 1958-ban a becsületrend tisztjévé nevezték ki, 1964-ben a Francia Tudományos Akadémia tagjává választotta, egyike lett a „negyven halhatatlan”-nak, és mivel a megbecsülés és a kitüntetések egy ember profiljának megformálódását elősegítik, említsünk



Zamarovsky – Kezdetben volt Sumer Oldal 67
meg ezek közül még egyet: az ellenállásban való részvételért megkapta az 1939—45-ös érdemkeresztet. Chariri dombjára harminckét éves férfiként lépett fel, tökéletes szakmai képzettséggel és nagy archeológiai gyakorlattal (1926—27-ben az asszíriai Nejrabban ásott, az 1927-28-as években a Baalbekben, majd a Tellóban és Larsában dolgozó francia expedíció vezetője volt). De bizonyos, hogy nem tudta, mit fog ott találni, és azt sem, hogy ott fogja megünnepelni a hatvanadik születésnapját. Chariri dombja az Eufrátesztől mintegy három kilométer távolságra nyugatra fekszik. Körülbelül egy kilométer hosszú, és valamivel több, mint fél kilométer széles, legmagasabb pontja eléri a tizenöt métert. Az archeológia számára a véletlen fedezte fel. A nomád arabok oda temették halottaikat, és 1933 tavaszán egy temetés alkalmával „megcsonkított szoborra emlékeztető nagy kőre” akadtak. Jelentették a francia hatóságoknak, és a különleges szolgálat hadnagya, E. Cabanne odautazott körülnézni, a leletről jelentést készített felettesének, Huntzinger tábornoknak, aki a dombot „minden eshetőségre számítva, biztonságba helyezte”. A nyár folyamán jelentése megérkezett Párizsba, és ősszel Szíriába indult a Louvre konzervátora, R. Dussaud. Visszatérése után javasolta Chariri archeológiai átkutatását. Erre a Louvre elhatározta, hogy expedíciót küld oda, és mivel Partot éppen szabad volt, őt bízták meg az expedíció vezetésével. „A munkálatok 1933. december 14-én kezdődtek el. Már január 23-án feliratos szobrocskák kerültek elő a földből, ezek egyike megerősítette, hogy a Chariri tell azonos Mari várossal, a dinasztia székhelyével, és az okmányok szerint az özönvíz után a tizedik város volt. Erre az ideiglenes munkaterveket véglegesekkel cserélték fel, és elhatározták a királyi város módszeres feltárását. A Művelődésügyi Minisztérium pénzügyi eszközöket bocsátott Parrot rendelkezésére, a Louvre szakembereket, a szíriai francia hadsereg pedig műszaki segítséget adott. A vezérkart fel kellett újítani (két tagja: P. Francois és A. Bianquis, a „leglelkesebbek és legtehetségesebbek”, 1936-ban sivatagi autóbaleset következtében életüket vesztették), de az ásatások ugyanolyan sikerrel haladtak tovább egészen 1939 szeptemberéig. A háború után Parrot visszatért Mariba, és az 1951—63. években befejezte feltárását. „A domb valóban táblabányának bizonyult.” Húszezer darabnál többet találtak, köztük igen hosszúakat. „De szobrokban és szobrocskákban is ugyanilyen gazdag volt.” Isteneket és a város uralkodóit, harcosokat és papokat, állami funkcionáriusokat, az állatok közül főleg oroszlánokat ábrázoltak. A legrégibb szobrok ugyanolyan típusúak voltak, mint a déli sumér városokban (könnyen össze lehetett cserélni őket egymással), a későbbiekben már kiütközött a sémita környezet befolyása. „A kerámia különösen gazdag volt, és a legértékesebb darabot ötven dekoratív elem díszítette, amely az állatvilágból vett motívumokkal (kutyák, sakálok, kecskék, bikák, madarak, halak stb.) kombinált geometriai témákból állt, néhány jelenetben emberi alakok is voltak. A király asztalánál ételek felszolgálására használt tálak ugyancsak díszesek voltak, hogy a látványuk éppoly szemet gyönyörködtető legyen, mint amilyen ínycsiklandozó a tartalmuk.”
A Mariban talált, sütésre használt tálak egyike



Zamarovsky – Kezdetben volt Sumer Oldal 68
Mariban Parrot négy nagy templomot ásott ki. Mint minden mezopotámiai városnak, Marinak is volt saját zikkuratja. A legnagyobb meglepetést azonban a királyi palota nagysága okozta. Két és fél hektár területen feküdt, kettőszázhatvan helyiséggel és udvarral. A falak öt méter magasságig épségben maradtak, és néhány kapu érintetlen. A palota feltárásához négyévi munkára volt szükség. „Néhány helyiségben házi berendezéseket (konyha, fürdőszoba kerámiából, élelmiszerraktár) találtak, amelyeket úgyszólván javítás nélkül használatba lehetett venni, bár az épület négyezer éve elpusztult. Ez a palota a harmadik évezred végéről származik, és utolsó lakója Zimrilim, Mari királya, Hammurabi ellensége volt. Kifosztottan és kiégve rejtőzött a palota a körülötte húzódó égetett tégla falomladék alatt.
Maribeli ásatásait Parrot főleg két művében írta le: a Mezopotámiai archeológiában (1946) és a Sumérban (1960 André Malraux előszavával). Nemcsak a saját munkájáról adott bennük tájékoztatást, hanem Mari történetéről is, amelyet a táblákon és szobrokon talált feliratokból, az épületek pusztulásáról és felújításáról tanúskodó nyomokból, a kerámiák és fegyverek típusa alapján állított össze. Ez a történelem körülbelül időszámításunk kezdetén, parthusok uralma idejében ér véget. A „parthus réteg” alatt Mariban Parrot asszír és újbabiloni réteget, alatta óbabiloni réteget talált. Csak a negyedik származott a „Mari királyainak korából” (i. e. kb. a huszadik század), és az ötödik, a „Mari papkirályai” korából (kb. a 22—21. század L e.). A nyolcadik, a legmélyebb egykorú volt az úgynevezett dzsemdet-naszri korszakkal. Ebből a rétegből kerültek elő Mari legrégibb középületének, az Isztar-templomnak alapjai. Ezeket Parrot „i e. kb. 3100-ból” származtatja, tehát nagyjából ugyanolyan korból mint Woolley Ur városának zikkuratját. „Azok nélkül az arabok nélkül, akik 1933-ban ide jöttek halottaikat eltemetni, és sírásás közben kiástak egy szobrot, a Chariri tell valószínűleg még sokáig őrizte volna Mari titkát” fejezi be Parrot ásatásairól szóló jelentését a Mezopotámiai archeológia utolsó oldalán. „Kétségtelen, senki sem sajnálja, hogy e gyönyörűséget takaró fátyol fellebbent.. .”
De térjük vissza a felső Eufrátesz vidékéről a sumérok voltaképpeni hazájába. Ez az évezredek vándora számára valóságos paradicsom. Nincs egyetlen ország a világon, amelyben több kultúra váltakozott és hagyott volna nyomot maga után. Legfelül a modern arab, alatta az óarab, a hetedik századtól visszafelé folytatódnak a szasszanida, a parthus, a szeleukida, akhaimenida, az újbabiloni vagy kaldeai, az újassír és az óasszír, a kaszita, az óbabilóniai kultúrák rétegei, és csak azután kerül sor a sumérra. Első az újsumér, aztán az akkád, majd az ósumér; ezek alatt a kultúrrétegek alatt még továbbiak is vannak, amelyeket nem tudunk sem az azokat kialakító népek, sem uralkodóik nevével megjelölni. A sumér korszak időszámításunk előtti huszadik-harmincötödik évszázadokat foglalja magában. Eközben tanúi vagyunk e kultúrák állandó jelenlétének Vagy legalábbis elemeiknek és maradványaiknak. De nemcsak e kultúrákkal találkozunk, hanem a régi Görögország és Róma, Egyiptom és India, valamint Amerika és Európa legújabb hatásával is. Ezt a legkifejezőbben természetesen Bagdadban tapasztalhatjuk, de itt nem gondolunk a múzeumaiban levő gyűjteményekre. Magában a városban vannak olyan épületek, amelyek a párizsi és római modern építészet mintapéldányai lehetnének. De közvetlen közelükben ott vannak a török stílusú házikók és az égetetlen téglából épített kunyhók, amelyek a régi Babilonban is állhatnának. Vannak mecsetek a kalifák idejéből, de a legutóbbi évekből is. A legrégibb mecset minaretjei úgy ragyognak az aranytól, akárcsak a kremli Uszpenszkij



Zamarovsky – Kezdetben volt Sumer Oldal 69
székesegyház tornyai, a legújabbaknak már neonvilágításuk van. Az amerikai filmet vetítő szélesvásznú filmszínház előtt mesélő ül, az Ezeregyéjszaka meséiből olvas fel, egy vak koldus a Koránból énekel verseket, egy diák Hammurabi törvénykönyvét és Kafka Kastély című könyvének angol fordítását viszi. Beethoven és Britten műveit játsszák a hangversenytermekben; opera ez idő szerint csak a tervekben létezik (de Corbussier tervezte), a zeneiskolában csehszlovák szakemberek dolgoznak. Az utcai bazárokban japán tranzisztoros rádiókat árusítanak és mintás gyékényszőnyegeket olyan mintákkal, amelyek lenyomatát a sumér lakóházak padlózatán találták meg. Az asszonyok ugyanolyan korsókat cipelnek a fejükön, amilyeneket Úr harmadik dinasztiája idejéből ismerünk. Természetesen nem a széles főútvonalakon, hanem a repülőtér közelében levő felszíni csatornázású kis utcákon, ahol a radartorony mellett Ott van Harun al Rasid feleségének, Zubaida hercegnőnek a sírboltja. Bagdad szélén van a Harmal- és a Chafadzse-domb a sumér-akkád időkből származó leletekkel, nem messze délre van Akarkuf egy kaszita zikkurat romjaival, a déli elővároson túl van Kteszifón egy parthus palota maradványaival, amelynek égetetlen téglából épített boltozata alatt az Arc de Triomphe kényelmesen elférne.
Bagdad
Nem követhetjük nyomon e terület minden kultúrrétegét, sem ezek maradványait, legalábbis ezentúl nem. A célunk most Sumér. Ez annyit jelent, hogy Bagdadban vonatra kell ülnünk, és kétszáz kilométert kell dél felé utaznunk Divanijébe, ott át kell szállnunk autóbuszra, és a további harminc kilométernyi (de sokkal rosszabb) utat kell megtennünk kelet felé, Afadzsébe. Ez egy pálmaligetekkel övezett városka a sztyeppen, ott van az amerikai sumérkutatók főhadiszállása. Sumér (és általában Mezopotámia) kutatása érdekében az amerikaiak igen sokat tettek, különösen a második világháború előtti utolsó években. A németeken kívül 1933 óta tulajdonképpen egyedül ők foglalkoznak ott archeológiai kutatással. Az év elején ui. az iraki kormány az ásatások rendjét újból szabályozta, és abból az elvből kiindulva, hogy Irak föld alatti kincsei Irakot illetik (legyen az olaj, aszfalt vagy kulturális műemlék), úgy határozott, hogy a külföldi archeológusok leleteik jelentős részét kötelesek átadni az Iraki Múzeumnak. Az angolok ezt a döntést nem fogadták el, és mivel az iraki kormány ragaszkodott



Zamarovsky – Kezdetben volt Sumer Oldal 70
elhatározásához, archeológusaikat visszahívták. Az 1933 augusztusában tartott londoni értekezleten az angolok döntéséhez a franciák is csatlakoztak (ezért hagyta ott Parrot is Larsát, és Woolley egy tartó huzavona után Urt). Az amerikaiak és a németek alávetették magukat az iraki törvénynek, ami helyes és ésszerű volt. Így aztán zavartalanul dolgozhattak. Az amerikaiak a kutatások súlypontját a Bagdad környéki dombokra helyezték. Aszmarban feltárták az ókori Esnunna város romjait, Chafadzséban egy sumér-akkád időből származó templomot, amelyet ovális külső fal vett körül. Adzsrabban egy város maradványaira bukkantak, melynek ókori nevét máig nem sikerült megállapítani. Azonkívül Mezopotámia északi részében is ástak. Az ásatások központi alakja Henry H. Frankfort (1897—1954) volt, a Chicagói Egyetem Keleti Intézetének munkatársa. Sumérban az amerikaiak a „régi helyeken” maradtak, az ásatásokat a Chicagói Egyetem Keleti Intézetének és a Philadelphiai Egyetemi Múzeumnak egyesített expedíciója vezette Erich Schmidttel az élén. Nippurban befejezték az „írnoki negyed” és a város egyéb részeinek feltárását egészen az alapokig, több ezer táblát találtak. A sivatagban húsz kilométerre délkeletre fekvő Biszmajában is ástak, ott volt Banks „elveszett városa, Adab”, zikkuratjával és Ninchurszag istennő templomával. További harminc kilométerre délre a Fara-dombon az ásatásokat 1931-ben kezdték el. Megállapították, hogy ebben a dombban rejtőzik Suruppak városa, ahol a suméri vízözön hőse, Ziuszudra uralkodott. Ez a két domb jelenleg magára van hagyatva; viszont annál erősebben hallható a keskeny vágányú vasút zakatolása a Nippuron.
A második világháború befejeződése óta kétévenként amerikai archeológusok érkeznek erre a dombra, hogy folytassák azt a munkát, amelyet még Peters és Haynes kezdett el. Természetesen a legkorszerűbb tudományos szinten. Ma mát senki sem ismételheti meg Budge fél évszázaddal előtti szavait, hogy: „Aki látta az amerikai ásatásokat Nippurban, nem a tudományos ásatás mintapéldányát láthatta.” Egy-egy kampány 30 000 dollárjukba kerül, és ezért a pénzért Amerikában eredményt kell szállítani. Nem szobor- és táblaritkaságok alakjában (azokat átadják az Iraki Múzeumnak), hanem tudományos eredményekben. Az ismert sumér irodalom és poézia jelentős része az ő kutatásaik eredménye. Leleteik összessége, főleg a táblák, kizárja közvetlen feldolgozásuk lehetőségét. Aki Nippurban hűtőberendezéssel, zuhanyozókkal és klímaberendezéssel felszerelt amerikai tábort keresne, azt meglepetés érné, mindez csak tervekben van meg. A valóságban az amerikai archeológusok Afadzsében egy szerény kis házban laknak, és munkahelyükre naponta tizenöt kilométert utaznak terepjárón. Amellett olyan viszonyok között dolgoznak, amelyeket a helyi munkások is (hetven helyi munkást foglakoztatnak) nehéznek mondanak. Mezopotámiában itt a legmagasabb az átlagos hőmérséklet, a kígyó a napon egy órán belül elpusztul, és a környező sivatag hivatalosan „ellenőrizhetetlen terület”-nek van minősítve. Ha megkérdezzük, hogyan tudnak itt egész hónapokon át kitartani, zavarba jönnek. Még azok a szavak sem segítenek, amelyek Chaplin éppen akkor érkezett önéletrajzában olvashatók: „Őrületes szívósággal! Az embernek képesnek kell lenni arra, hogy hosszú ideig tűrje a gyötrelmeket, és lelkesedése mégse lankadjon.” Egyébként: míg az amerikai űrrepülők aránylag idős emberek, a Sumért kutató amerikai archeológus munkacsoport, amelyet a chicagói Donald Hansen professzor vezet, átlagos életkora nem egészen harminc év (James Knudstad vezetőépítész harminchárom éves, Robert Biggs asszirológus harmincéves, az expedíció nőtagjai pedig sokkal fiatalabbak). A régészet történetében a valószínűleg ez a legfiatalabb expedíció.



Zamarovsky – Kezdetben volt Sumer Oldal 71
„Érintsd meg a port, mely a régi időkből származik! Lépj oda az Eannához, Isztar templomához, melyhez hasonlót a későbbi királyok és emberek közül senki nem alkot; lépj fel Uruk falára, és menj végig rajta, vizsgáld meg az alapjait, és nézd meg figyelmesen téglák! Nem égetett agyagból vannak-e azok a téglák, vajon nem a hét bölcs rakta-e le alapjait?”
Igy énekelnek a Gilgamesről szóló eposzban Uruk városáról, amelynek meglátogatásával befejezzük a sumér világban tett utunkat. Valóban méltó ez a város a mezopotámiai költemények legnagyobb hőséhez: romjai kilenc négyzetkilométernyi területet borítanak be, és falának maradványai helyenként kilenc méter vastagok. Évszázadokon át Sumér legjelentősebb és leghatalmasabb városa volt. Öt sumér királyi dinasztia uralkodott benne, majd a későbbi uralkodók számtalan helytartója, végül néhány keresztény püspök. Bibliai neve Erech, görög neve Orchoe, romjainak jelenlegi arab neve: Varka. Uruk jelenleg a homoksivatagban fekszik az Eufrátesz folyótól tizenöt kilométerre északra, valamikor a folyó jobb partján feküdt, pálmaligetek között, Nippurból gépkocsival hat óra alatt érhető el, mindig délkelet felé haladva. A sivatagon át, ahol nincsenek zöldeskék útjelző oszlopok, csak a nap járása és ismeretlen városok halomsírjai után tájékozódhatunk. Az utolsó dombokat is elhagyva, Dzsiddon túl az útirányt már az uruki zikkuratok mutatják. Azután a sárgásszürke romok közül kiemelkedik egy alacsony, lapos tetejű épület, egyik sarkán négyszögletes toronnyal. Sivatagi erődre emlékeztet, ez a német archeológusok tábora. .‚Herzlich willkommen! - üdvözöl bennünket Arnd von Haller, az uruki ásatások szeniorja. Munkatársaink: Jürgen Schmidt építész első évét tölti nálunk, azelőtt Mexikóban és Spanyolországban ásott, Hansjörg Nissen asszirológus a heidelbergi egyetemről jött. . .“ A Gilgames városában dolgozó német expedíciónak összesen tizenkét tagja van (közülük öt nő), és kétszázötven munkást foglalkoztatnak, akik nagyrészt a beduin fobi törzs tagjai. Az expedíció vezetője Heinrich J. Lenzen berlini professzor. Uruk már hosszú évek óta egész Mezopotámiában a legnagyobb régészeti munkahely. A németek itt - ha megszakításokkal is – több mint fél évszázada dolgoznak. Elsőként ugyan az angol W. J. Loftus és H. A. Churchill ásott Urukban a múlt század közepén, de a megtalált szarkofágok elszállításával a környékbeli beduinokat annyira felizgatták, hogy csak szerencsével tudtak megmenekülni nyilaik és dárdáik elől. Varkát azonban a tudomány számára csak 1902-ben fedezte fel Koldewey asszisztense, Walter Andrae. Tíz évvel későbben, 1912 novemberében Koldewey másik asszisztense, Julius Jordan kezdett itt ásni. A hatalmas tell első részletes átvizsgálása az ő és munkatársa, K. Preuser érdeme. Irak brit megszállása félbeszakította a német ásatásokat, Jordan csak 1928-ban folytathatta. A Német Keleti Társaság és a Berlini Állami Múzeumok tizenegy kampánya következett ezután a második világháború kitöréséig. Jordan után A. Nöldecke, E. Heinrich és végül E. J. Lenzen vezette a munkákat, utóbbi 1954 óta is folytatja. Andrae, Jordan és Nöldecke ma már úgyszólván legendás hírű alakoknak számítanak. Nincs olyan vacsora a tábori étkezde petróleumlámpája alatt, hogy ne emlékeznének meg róluk. Ezek a régészek egyébként a nem szakmabelieknek is példaképül szolgálhatnak: széles látókörű, tökéletes szakemberek voltak, értettek az elmélet és a gyakorlat összeegyeztetéséhez és a munka megszervezéséhez. Tapintatosak és erélyesek voltak egyszerre, munkatársaikat főleg személyes példájukkal vezették. Mindig kitűnően képzett szakemberekre támaszkodtak, és nem féltek járatlan utakra térni, ha a régiek nem vezettek megfelelő eredményre. Olyan régészeti módszert alakítottak ki, amely „a részletek valósággal mikroszkopikus vizsgálatát” egyesíti „a nagy összefüggések komplex értékelésével”. Ezeket a módszereket az ásatások folyamán - mint Parrot mondta - „egészen a lehetőség határáig” tökéletesítették. Heinrich J. Lenzen professzor (született 1900-ban az alsó-rajnavidéki Essenbergben) természetesen ezzel a módszerrel dolgozik. Jelenleg a Bagdadtól délre eső területen ő a



Zamarovsky – Kezdetben volt Sumer Oldal 72
legnevezetesebb archeológus. Ugyanakkor szerényen tiltakozik az ellen, hogy elődeivel együtt említsék: „Hiszen Andrae a tanítómesterem volt, Jordan és Nöldecke pedig a feletteseim !“ Az archeológia már egészen fiatal korában érdekelte, mint másokat a sport vagy a bélyeggyűjtés. De csak mellékszakként foglalkozott vele, mert egzisztenciális okokból kénytelen volt „valamilyen gyakorlatibb” szakot választani, az építészetet. Hobschein professzor azt javasolta, hogy a két szakot kösse össze, és egy egyiptomi ásatásoknál építészi munkahelyet talált számára. Az expedíció amerikai vezetősége azonban németet nem volt hajlandó alkalmazni. Tanulmányai befejezése után (1926) nappal egy építőipari vállalatnál dolgozott, esténként a Berlini Állami Múzeumok részére készített rajzokat. Varka tervrajzát 1928-ban kapta kézhez, és 1930-ban jutott e1 oda először, személyesen. „Itt hagytam a szívemet, és itt találtam meg életem értelmét. Semmi mást nem akarok tenni. Ástam Szinopéban, ástam Rusafában, előadásokat tartottam a főiskolán, de mindig visszatértem Varkába. Abban az évben, amikor nyugdíjba kellett volna mennem, Varkába utaztam. Itt maradok amíg... Legalább az Eannával szeretnék végezni !“ Eanna, az uruki „Egek háza”! Már az ember által költött egyik legrégibb költemény is megénekli... Megér kutatása egy emberéletet? Lenzen professzor véleménye szerint — igen. Gvőződjünk meg róla, igaza van-e? Egy sumér város kutatásánál az a szabály, hogy a zikkuraton kell kezdeni. Urukban kettő van, a nagyobbik éppen az Eannában. Az „Egek háza” azonban nem volt az egyetlen épület, mint ahogy azt a sumér nevéből gondolnánk. Nagy kiterjedésű kegyhely volt, amelyet Inanna, az egek sumér istennőjének szenteltek, aki azonban később átváltozott Isztarrá, Babilon szerelem-istennőjévé (és azon a csillagon volt hazája, amelyet a szerelem római istennőjéről ma is Venusnak neveznek).
Inanna-Istar
Négy nagy templom, oszlopcsarnokok, udvarok és kapuk maradványai, közöttük emelkedik a magasba a zikkurat. Ezerötszáz éven át állt ott istenektől és emberektől elhagyatva, homokkal betemetve; csak sakálok és rókák laktak benne, amelyek a repedések között találtak menedéket, és olykor egy-egy sivatagi sas pihent meg a csúcsán. A német régészek huszonkét évi munkával, arab munkások segítségével egészen az alapokig feltárták, és megállapították, hogy Ur városának zikkuratjával egyidejű. Sőt, az Eanna nyugati részében levő, mozaik ékekkel és állatokat és embereket ábrázoló domborműves frízekkel díszített épületek még régebbiek és a Dzsemdet-Naszrban levő legrégibb épületekkel azonos időből származnak!



Zamarovsky – Kezdetben volt Sumer Oldal 73
Az ember szédül a történelem ekkora mélységétől, semmit sem lehet ellene tenni, mint elfordítani tőle tekintetünket. Ha Eanna zikkuratján a déli napnak háttal megállunk, jobbról egy másik kegyhely jellegű körzet romjait pillantjuk meg. A neve Bitres, és közepén a sumér An (a babiloni Anu) isten zikkuratja emelkedik.
Anu-zikkurat (rekonstrukció)
Ez tulajdonképpen hatalmas terasz, templommaradványokkal, a teraszon az eredeti fehér vakolat máig megmaradt. Ebbe a templomba járogatott a suméri papok szerint An isten feleségével, Antumával. A terasz alapterülete 70 X 60 méter, magassága 14 méter. Két lépcső vezet fel rá. Ha az egyiken felmegyünk, a templom középső cellájának falai között égetetlen téglából készített nagy hasábot találunk. Egyik oldalán a téglákat az égőáldozatok vörösre égették ki. Ez a földkerekség legrégebbi ismert oltára. És a terasz a „Fehér templom”-mal valószínűleg a legrégibb sumér zikkurat, az összes mezopotámiai zikkuratok és a bibliai „Bábeli torony” őstípusa! Közvetlenül a „Fehér templom” alatt terül el a harmadik uruki kegyhely. A neve Irigal, „Nagy város” volt, és a babiloni szerelem istennőnek, Isztarnak szentelték. Épületei azonban aránylag fiatalok (alig 3500 évesek), és ezért nem is foglalkozunk vele. Ugyanez mondható az óbabilóniai Sinkasid király palotájának romjairól is, melyek még az előbbinél is későbbiek, valamint Mithrász perzsa napisten templomának romjairól, amelyek az időszámításunk előtti utolsó évszázadokból származnak. Ezek közül a fiatal épületek közül viszont igen érdekes a parthus Gareus istennek szentelt, az időszámításunk előtti második században, a város délkeleti részében épített templom. Elsősorban azért érdekes, mert architektúrájában először fordul elő Mezopotámiában mediterrán elem, másodszor pedig azért, mert máig sem tudjuk, hogy ez a Gareus minek az istene volt (egyik feltevés szerint a gyógyítás istene, más feltevés szerint a karavánok védőistene). Urukban természetesen nemcsak kegyhely jellegű körzetek és templomok voltak. Egész területén találhatók lakóépületek, üzlethelyiségek, raktárak, nyilvános parkok, utcák és temetkezési helyek maradványai. Olyan házak is vannak, amelyeknél még a tulajdonos nevét is ismerjük. Az egyik legszebben kivitelezett ház például (a Biblia szerinti zsidóüldöző III. Tiglatpileszár király idejéből származó) az Egibi nevű zsidó bankárcsaládé volt, amelynek Nippurban és Babilonban is voltak ingatlanai. Némely házban megmaradtak a tűzhelyek és a fürdők (ülőkádakkal és kéztámaszokkal), másokban nád- és gyékényfonatok nyomai vagy maradványai (az ezen a vidéken ma is használatos mintákkal). Az egyik épületben két ciszternát találtak, tele halcsonttal; megállapították, hogy a halak az Eufráteszből származtak, és a ház valószínűleg halkereskedő tulajdona volt. A raktárakban megszenesedett terménymaradványokra bukkantak, az udvarokon és az utcákon aszfalt burkolatmaradványokra amelyek a mai utakon található burkolattal legalábbis azonos minőségűek



Zamarovsky – Kezdetben volt Sumer Oldal 74
voltak. Igen érdekes az is, mit nem találtak a konyhákban és a tűzhelyeken: hamumaradványokat. Lehet, hogy Uruk régi lakosai folyékony tüzelőanyagot használtak, valószínűleg naftát, amiből azon a vidéken több volt, mint fából. Ennek a tüzelőanyagnak az előnyeire az utóbbi időben már Amerikában és Európában is kezdenek rájönni. Mindezek ellenére a legnagyobb és legjelentősebb leletek mégis a templomokból és a kegyhelykörzetekből származnak, főleg az Eannából. A sumér lakóépületek aránylag egyszerűek voltak; inkább a célszerűségük meglepő. A templomok viszont rendkívül díszesek. Inanna templomának homlokzatát például hat monumentális téglaoszlop díszítette; a falak nehéz félíves boltozatot tartottak. Az oszlopokat és a falakat rendszerint fekete, vörös és fehér agyagszögek fejéből készített finom mozaik díszítette, amely esőben és napsütésben egyaránt ragyogott. A zikkuratok teraszait minden oldalról átvágott agyagkancsókból álló gyűrűsorok szegélyezték; e dekoráció maradványai még ma is hatásosan érvényesülnek. A kegyhelykörzetekben találták a legtöbb ékírásos táblát, köztük olyanokat, melyeken a legrégibb sumér írás szerepelt. Ezek száma kereken ezerre tehető. E táblák többsége olyan archívumokban volt gondosan elraktározva, amelyek valóságos „klimatizáló berendezéssel” voltak felszerelve: hogy az égetetlen táblák a száraz levegőn szét ne essenek, a régi építészek ezekbe az archívumokba nyitott csővezetéket vezettek be, amelyben víz áramlott úgy, hogy a helyiségekben a szüksége nedvességtartalom állandóan biztosítva volt. Egyébként az összes épületeket és templomokat égetetlen téglából építették; hasonlóképpen a két zikkuratot is.
A kegyhelykörzetekben és azok közvetlen közelében találták meg Uruk legjelentősebb műalkotásait is: az Oroszlánvadászatot ábrázoló bazaltlap Mezopotámiából származó legrégibb (időszámításunk előtti kb. 29-28. századból való) monumentális dombormű töredékét; az alabástromból készített és a (körülbelül ugyanabból az időből származó) nagy Szertartási vázát, valamint a leghíresebb alabástrom Fejet Varkából, amely még régebbi időből, legalább az időszámításunk előtti negyedik évezred végéről származik. Bizonyára nem lesz érdektelen elmondani, hogyan találták meg ezt az ősrégi műalkotást, amely a világ szobrászművészetének kiemelkedő alkotásai közé tartozik. „Ez a háború előtti utolsó kampányban, 1939 tavaszán történt — mondja Lenzen professzor. — A teraszon a tábori épület mögött az Eanna felé fordulva rajzoltam, alattam pedig arab legények ástak. Egyszerre egy darab agyag lemorzsolódott, és egy nyílás jelent meg. Az egyik legény benyúlt a nyílásba, és felkiáltott: »Valami kő van itt!» Nyomban odaszaladtam, mert Varkában a kő különlegességnek számít. Most már én dugtam be a kezemet a nyílásba; a kő nagy volt, sima és hideg. Elkezdtem az agyagot — csak úgy puszta kézzel félrekaparni. Amikor a por leülepedett, és a szem megszokta a homályt, láttam, hogy a kő fehér és megmunkált. Óvatosan kezdtem kiszabadítani, és az alsó részén domborműre tapintottam. Amikor kiszedtem és megtisztítottam, szembenéztem a Varkai Nővel.
A varkai női fej



Zamarovsky – Kezdetben volt Sumer Oldal 75
Azonnal láttam, hogy nagyszerű mű: összes reprodukciói bágyadtak, rekonstrukciói nem találók. . . A szemei tele voltak agyaggal, orra részben letörve. A feje a felszíntől nem volt hatvan centiméternél mélyebben, és mesterségesen kiásott gödörben feküdt; fölötte azután táblákat találtunk a Dszem det-Naszr idejéből. „És hogyan ünnepelték meg ezt?” — szaladt ki a szánkon, mert olyan országból valók vagyunk, ahol gyakran és sokat ünnepelnek. „Egy üveg whyskivel” — felelt Arnd von Haller. „Akkor hát kívánunk önöknek sok ilyen üveg whyskit, és lehetőleg jéggel!” — mondtuk.
Varkában egyévi kampány rendszerint tizenkét hétig tart, és nagyjából 250 000 márkába kerül. A német archeológusok már huszonkét ilyen kampányt dolgoztak végig. Arab munkásaik segítségével tiszteletre méltó teljesítményt értek el. Tudományos zsákmányuk nem olyan hatásos, mint az Urból származó arany, és a berlini múzeumokba nem hoztak olyan szobrokat, amilyenek Tellóból a Louvre-ba kerültek. De nem ez a lényeges. A legnagyobb sumér város feltárási munkálatainak legnagyobb részét ők végezték el. Tíz-tizenöt méter vastag homokréteg alól kiszabadították fővárosrészeit, és pontosan fel is térképezték. Az időszámításunk szerinti első évezredből származó legfelsőbb rétegekből kiindulva lehatoltak az időszámításunk előtti ötödik évezred kultúráját takaró rétegekig. Megvizsgálták e város településének hatezer éves összefüggéseit a mocsaras talajba épített első emberi cölöpépítményektől kezdve a téglából épített monumentális építmények elporladásáig a homoksírban. A korok e mélységeiből dokumentumokat és ismereteket hoztak fel, amelyek az emberiség történetéről szóló könyv elején levő fehér lapok hosszú sorát töltötték meg, s munkájukat még be sem fejezték. „Itt még száz évig lehet ásni, és még akkor is állandóan érdekfeszítő lesz!” — mondja Lenzen professzor. Amikor pedig Varkától búcsúztunk, az volt az érzésünk, hogy búvárokat hagytunk ott, akik elhatározták, hogy kikutatják a tenger forrásait.
Nem beszéltünk minden sumér városról — már csak azért sem, mert néhányat máig sem találtak meg, néhányból pedig csak jelentéktelen romok maradtak, amelyeket nem kutattak át. De nem is állt szándékunkban mindenre kiterjedő beszámolót adni. Ezt megtehetik a régészeti szaktanulmányok, de nem engedheti meg magának egy olyan könyv, amely nem akarja az olvasót kimeríteni. Ami a legfontosabb és a leglényegesebb, azt elmondtuk. De vigyázat: a sumérok megismeréséhez nem elegendő az utazás. Az Eufrátesz és a Tigris között csak halott sumér városok vannak; az életükről szóló dokumentumok és művészeti kincseik máshol vannak. Három világrész múzeumai osztoznak rajtuk: mindenekelőtt az Iraki Múzeum Bagdadban, a párizsi Louvre és a londoni British Museum, azután az isztambuli, philadelphiai, chicagói, yale-i, oxfordi, berlini, jénai, koppenhágai, leningrádi, moszkvai múzeumok. E helyek meglátogatása, noha a sumér városok pusztulása után évezredekkel keletkeztek, a sumérok történetének és kultúrájának megismeréséhez elengedhetetlen. A végtelen sivatagban megtett utakon megedződve azokat a papírhegyeket is megmásszuk, amelyeket már kortársaink halmoztak fel a sivatagba vezető utak kezdeténél, és mindent megvizsgáltunk, ami ezekben a régi Sumérból származik. A sumér emlékek gyűjteményeit látogatva megilletődünk. Talán még jobban, mint amikor a sumér városok romjai között utazgattunk. De a sumérokról mégsem tudhatunk így meg mindent. Sőt még a könyvtárakban róluk található irodalomban sem. Sumér kutatása ugyanis ma olyan ütemben halad, hogy az irodalmi feldolgozás messze hátul kullog. Mivel pedig nem



Zamarovsky – Kezdetben volt Sumer Oldal 76
akarunk a tegnapi ismeretek színvonalán maradni, nem marad más hátra, meg kell látogatnunk magukat a kutatókat, akik a sumérokról többet tudnak mondani, mint a könyvek, s csak azután tudunk majd válaszolni azokra a kérdésekre, amelyeket már régen feltettünk. Mit mondanak nekünk a sumér táblák, szobrok és építmények? Kik voltak a sumérok, milyen népcsaládhoz tartoztak, milyen nyelven beszéltek? Mivel írták be magukat az emberiség történetébe?



Zamarovsky – Kezdetben volt Sumer Oldal 77
5. fejezet
„Az emberi civilizáció bölcsője”
A sumérokat, akik alig egy évszázada merültek fel a történelem süllyesztőjéből, ma már a „preklasszikus ókor” aránylag jól ismert népei közé lehet számítani. Még nem tudunk róluk annyit, mint az egyiptomiakról, a babiloniakról, az asszírokról, a hettitákról vagy a zsidókról, és ha ezzel elégedetlenek vagyunk, az rendben is van. De többet tudunk róluk, mint erről felfedezőik még csak álmodni mertek volna. Oppert és Sarzec egyik bámulatból a másikba esnének — ugyanígy bámulna Gutenberg a rotációs gép mai használatán, vagy Ciolkovszkij a rakétatechnika mai sikerén.
A sumér városokban folytatott ásatásokból tudjuk, hogyan éltek az uralkodók és az egyszerű lakosok, megtalált munkaeszközeikből és fegyvereikből képet alkothatunk magunknak a létért folytatott küzdelmeikről; a szobrokból és domborművekből elképzelhetjük, milyenek voltak, hogyan öltöztek. Ismerjük zeneszerszámaikat, hajviseletüket és temetkezési szokásaikat. Ezek a tárgyi dokumentumok azonban csak félig-meddig tájékoztatnak bennünket: legfontosabb ismereteinket írásos dokumentumaikból nyertük. Szédületes mennyiségű írásos dokumentumot ismerünk; számuk százezrekre becsülhető. Ezek ékírásos feliratokkal ellátott agyagtáblák, jó részük jelentéktelen töredék, duplikátum, Vagy sérültsége miatt olvashatatlan. Napjainkig körülbelül ötvenezer darabot fordítottak le. Ennek a mennyiségnek körülbelül a fele jó kiadványokban, latin betűs átírásban és valamilyen modern nyelvre lefordítva könnyen hozzáférhető. A táblák többsége tömören megfogalmazott gazdasági és jogi feljegyzéseket tartalmaz; irodalmi szöveg néhány százon található, történelmi szöveg valamivel kevesebben. A sumér ékírásos szöveg a szakemberek számára sem könnyű olvasmány, évtizedekig tartott, amíg az írásjelek nagy részét sikerült megfejteni, bár ezt a munkát megkönnyítette, hogy az akkád írás ismeretéből lehetett kiindulni. Vannak azonban írásjelek, amelyek jelentése máig sincs pontosan megállapítva. Még ennél is nagyobb munka volt a sumér szótár összeállítása; ebben nagy segítséget nyújtottak a ninivei „írnokiskolából” származó táblák, de minden kifejezést még így sem tudtak megmagyarázni. Az egyiptológusok és az asszirológusok olvassák a szövegeiket, a sumérológusok azonban még mindig megfejteni kénytelenek.
És hogy e szövegek megfejtése egyáltalán lehetséges, azt a mai sumérológusok elsősorban elődeik úttörő munkájának köszönhetik. Hosszú soruk Jules Oppert-tel kezdődik; a franciák közül F. Thureau Dangin és H. de Génouillac, az angolok közül L. W. King, E. Landgon és C. J. Gadd, a németek közül V. Hilprecht és H. Zimmern, az amerikai kutatók közül E. Chierra és H. Radau tartozik bele. Ezt az úttörő időszakot a római A. Diemel professzor Sumér szótára (1925 körül) és A. Poebl philadelphiai professzor A sumér nyelvtan alapjai (1923) című munkája zárja le. A sumérológia, sikerei ellenére, aránylag nem nagyon elterjedt tudomány. Nemcsak, mert a kutatókkal szemben mérhetetlen igényekkel lép fel, hanem azért is, mert sem a katonák, sem az ipari társaságok nem tanúsítanak érdeklődést iránta. Így azután az Észak-Amerikai Egyesült Államokban is, amely pedig az első e területen, csak a legnagyobb egyetemeken foglalkoznak vele, mintegy fényűzésnek tekintik. Franciaország és Anglia a második világháború után kissé háttérbe került. Az európai országok közül csak Németország tartja itt egykori pozícióit, és a Szovjetunió tör előre. A sumérológia legnevezetesebb képviselői közé sorolhatók a világon jelenleg az Észak



Zamarovsky – Kezdetben volt Sumer Oldal 78
Amerikai Egyesült Államokban Samuel N. Kramer, a philadelphiai Pennsylvániai Egyetem professzora, és T. Jacobsen a Chicagói Egyetem Keleti Intézetének munkatársa; Németországban a heidelbergi A. Falkenstein, a leipzigi B. Landsberger; a Szovjetunióban A. T. Tyumenov és T. M. Djakonov a Leningrádi Egyetem Keleti Intézetében. (Csehszlovákiában sumérológiával L. Matouš és V. Souček a prágai Károly Egyetemen és J. Klima, valamint L. Krušina-Černŷ a Csehszlovák Tudományos Akadémia Keleti Intézetének munkatársai foglalkoznak.) A sumérológus munkája bámulatra méltó: tekintettel a szótár hiányosságaira és a táblák olvashatatlan részeire, kissé a mai aleatorikus zene interpretátorának munkájára emlékeztet, aki kénytelen a partitúrából hiányzó részeket hozzágondolni vagy hozzáérezni. De mint minden hasonlat, ez is kissé sántít: a zeneszerző megmagyarázhatja az interpretálónak, hogy mi volt a szándéka; de ki magyarázza meg a sumérológusnak, hogy az ötezer év előtti ember mire gondolt — az az ember, akinek szellemi látóköre, gondolkodása és érzelmi élete merőben más, mint a maié. „Gyakran előfordul, hogy egy szó jelentésére csak az előtte vagy utána levő szöveg értelméből lehet következtetéseket levonni — mondja S. N. Kramer —‚ ez a szöveg viszont esetleg éppen ennek a szónak a jelentésétől függ — a helyzet tehát kilátástalan.” De ez még nem minden. A sumérológus kutatónak természetesen ismernie kell a teljes sumér szótárt, a nyelvtant összes buktatóival (azon kívül a sumér történelmet, mitológiát stb.), és egyidejűleg a legrészletesebben tájékozottnak kell lennie az összes sumér írásos emlékekről, legyenek azok bárhol a világon. Arról van szó ugyanis, hogy valamelyik, tegyük fel, a British Múzeumban levő tábla szövegének folytatása azon a táblán van, amely esetleg az isztambuli Régi Kelet Múzeumban található. De az még aránylag egyszerű eset. Bonyolultabb a helyzet akkor, ha valamelyik tábla a kiásáskor eltört, és egyik részét, tegyük fel, Peters 1890-ben a philadelphiai Egyetemi Múzeumba vitte, másik részét valamilyen illegális gyűjtő találta meg, és eladta a párizsi Louvre ügynökének, harmadik része pedig az 1930. évi ásatások után a bagdadi Iraki Múzeumba került, negyedik része elveszett, de néhány sorát megtaláltak a jénai Schiller Egyetem gyűjteményében, Hilprecht készítette másolatban. Ezeket a táblatöredékeket, amelyek egymáshoz tartoznak, a szakmai terminológiában joins-nak nevezik (az angol to join, „egyesíteni” igéből). Az ilyen „joinok” utáni kutatás és azok összeállítása a sumérológus mindennapi kenyere. Ez azt jelenti, hogy minden egyes szöveg feldolgozása előtt meg kell állapítani, hol vannak a töredékek, melyik múzeumban, sok száz, esetleg sok ezer darab közül ki kell válogatni, majd össze kell állítani őket. Ebben nem segít semmi, még a kibernetikai emlékezőgép sem — ilyesmire csak az emberi agy képes, de az is csak akkor, ha tulajdonosának jó adag szerencséje is van. És mi az eredménye ennek a fantasztikus munkának, amelyhez Sherlock Holmes kombináló képességére, Paganel emlékezőtehetségére és Achab kapitány szívós kitartására van szükség? Néhány sor régi mese vagy költemény lefordítása! Egy cikk a következő címmel: „A »gurusi< kifejezés az urbeli III. dinasztia idejéből származó gazdasági szövegekben!” Néha esetleg az a megállapítás, hogy a megvizsgált szöveg eleje és vége hiányzik, közepe sérült, ezért egyelőre érthetetlen... Megéri mindez a ráfordított nagy munkát? E nélkül viszont nem lenne tudomásunk annak a népnek legjelentősebb kulturális alkotásairól, amely elsőnek lépett a történelem színpadára.
Az olvasó már valószínűleg megkérdezte: hogyan bizonyították be a tudósok a sumérok elsőségét a történelemben? Az erre a kérdésre adandó felelethez kisebb kirándulásra van



Zamarovsky – Kezdetben volt Sumer Oldal 79
szükség, nevezetesen az ókori Kelet történetének kutatásánál felmerülő egyik legérdekesebb probléma területére. Ez az időszámítás problémája. Az európai történelem kutatója számára ilyen probléma úgyszólván nincs. A dokumentumok dátummal kezdődnek Vagy végződnek, az eseményeket évek szerint, az esetek többségében hónapok és napok feltüntetésével jegyezték fel. Nehézségeket csak az okozhat, hogy ezeket az időpontokat át kell számítani a jelenlegi időszámításunk dátumaira. A mi időszámításunk a nulla évvel kezdődik, erre az időpontra teszi Dionysius Exiguus római történetíró „Krisztus születését (melyet bibliai adatokból számított ki, és azonosnak vesz a Heródes halála utáni negyedik évvel; a Biblia egyébként Krisztus születését Heródes uralkodása idejére teszi). Nyugat-Európában azelőtt a római időszámítás szerint számoltak, amely „Róma megalapításával” kezdődik, az i. e. 753 (754). évtől, vagy a zsidó időszámítás szerint, amely a „világ teremtésével”, i. e. 3761-gvel kezdődik. Kelet-Európában a bizánci időszámítás szerint is számoltak, ez is „a világ teremtésével” kezdődik, de azt az időszámításunk előtti 5509. évre teszi. Az ókori rómaiak a történelmi eseményeket eleinte a királyok, majd a konzulátusok (a konzulokat mindig egy évre választották), majd végül az egyes császárok uralkodási ideje szerint számították. A római időszámítás kezdete Terentius Varro római történész időszámításunk előtti első században végzett számításának eredménye. A görögök az éveket az olümpiai játékok szerint számították, ezeket négyéves időközökben rendezték az időszámításunk előtti 776. évtől kezdve. A kiindulópont fiktív voltától eltekintve ezek az időszámítások a kronológia szükségletét jól kielégítik, és jelenlegi időszámításunkra való átszámításuk egyszerű összeadással és kivonással elvégezhető. Ha az európai történelem kutatója „napra” pontos akar lenni, akkor legfeljebb két dolgot kell szem előtt tartania: először, hogy az év kezdete a különböző naptárak szerint különböző napokra esett (NyugatEurópában december 25-re vagy január l-re, Bizáncban szeptember l-re, Oroszországban március l-re; csak a tizenhatodik században kezdték január l-re egységesíteni), másodszor, hogy 1682-ben október 4-e után október 15. következett. E két nap közötti éjfélig a „keresztény világban” az a naptár volt érvényes, amelyet időszámításunk előtt 46-ban Caius Julius Caesar vezetett be Rómában, hogy ezzel a római holdévet (amíg a Hold tizenkétszer kerüli meg a Földet) az egyiptomi minta szerinti „napévvel” helyettesítse. E szerint a Juliánnaptár szerint az év 365 1/4 napból állt, tehát 11 perccel és 12 másodperccel hosszabb volt a tényleges csillagászati évnél. A tizenhetedik századig a naptári a csillagászatihoz viszonyítva tíz napot késett, és ezért XIII. Gergely pápa 1682-ben megreformálta a naptárt. A nyugateurópai protestáns államok ehhez a reformhoz csak a tizennyolcadik században csatlakoztak, a kelet-európaiak pedig, ahol az államvallás az ortodox volt, a huszadik század első negyedében (a Szovjetunió nyomban az állam és az egyház szétválasztása után; 1918-ban január 31-e után február 14. következett). Ma már lényegében az összes újkori történelmi adatokat a gregorián naptárra átszámítva adják meg, és hogy ezen a téren voltak problémák, arról, ha másból nem, a Nagy Októberi Szocialista Forradalom évfordulójából szerzünk tudomást, amely tudvalevőleg novemberre esik. Az ókori Kelet történésze ezt a helyzetet „európai kollégáitól” egyenesen irigyli. Foglalkozzon akár egyiptomiakkal, babiloniakkal, asszírokkal, hettitákkal vagy sumérokkal, a dokumentumokon nem talál időszámítási adatokat. Az ok egyszerű: e népek közül a zsidók kivételével egyiknek sem volt időszámítása! Nem mintha ezek a népek nem ismerték volna „az idő fogalmát”, vagy nem lett volna „történelmi érzékük”. A csillagászati évet az egyiptomiak és a babilóniaiak csodálatra méltó pontossággal számították ki, a naptárt felosztották hónapokra és hetekre (pontosan úgy, mint mi: hiszen ezt a felosztást a babilóniaiaktól vettük át). Már az időszámításunk előtti első évezredben pontosan megjósolták a napfogyatkozást és a holdfogyatkozást; már az időszámításunk előtti második évezredből ismerjük pontos számításaikat, a „nagy víz”



Zamarovsky – Kezdetben volt Sumer Oldal 80
megjöveteléről, azaz a Nílus, az Eufrátesz és a Tigris életadó áradásairól. „Történelmi érzékükről” megszámlálhatatlan templomfelirattal, alapkővel, dinasztiák felsorolásával tettek tanúbizonyságot. Mindezek ellenére az európai értelemben vett időszámítást nem ismerték. A történelmi események időpontját természetesen megadták, de rendszerint csak az egyes uralkodók uralkodási idejét jelölték meg, de nem egy bármily fiktív, rögzített kezdő dátum alapján. Sohasem jutott eszükbe kigondolni valamely isten születésének vagy „Babilon alapításának” évét, a „világ teremtéséről” nem is beszélve. Ezért az alapköveken is csak ilyen dátumokat találunk: „Ezt a templomot X király, Y királynak fia emelte Z isten tiszteletére, uralkodásának második évében”; de hogy ennek a nagy királynak uralkodása mikor kezdődött, arról nem kapunk tájékoztatást. De még az olyan történelmi dokumentumokról is, mint az uralkodók felsorolása, hiányzik az időszámítás. Például a Babilónia királyjegvzékben, amely az egyik legértékesebb ilyen természetű dokumentum, is csak ez áll: „Szumuabum, király, 15 év; Szumuláel, 35 év; Szábum, a fia, 14 év; Apilszin, a fia, 18 év; Szinmuballit, a fia, 30 év; Hammurabi, a fia, 55 év” stb. Ebből tehát ki tudjuk számítani például azt, hogy Hammurabi, a dinasztia megalapítója: Szumuabum után 112 év múlva lépett trónra, de hogy ez melyik évben történt, azt még Grotefend sem tudná kiszámítani.
Ezzel azonban a problémák még nem értek véget. Ugyanazon városok uralkodóit felsoroló különböző jegyzékeken a királyok uralkodásának időtartamáról, sőt még a nevéről is gyakran eltérő adatok találhatók. Az akkori történészek egyes uralkodókat egyszerűen kitöröltek a történelemből; vagy azért, mert törvénytelenül kerültek uralomra, vagy mert eretnekek voltak, vagy egyszerűen, mert a későbbi uralkodók úgy kívánták. (A keleti önkényuralmi rendszerekben gyakran találkozunk a történelem meghamisításával, és ebben a végső fórum, amely döntött arról, mi tekintendő és mi nem történelmi igazságnak, természetesen maga az uralkodó volt.) A modern történész itt kétségbeejtő feladat előtt áll. De mit mondjunk azokról az adatokról, amelyek megbízhatatlansága már első tekintetre megállapítható? A Larsából származó Királyok jegyzéke legnagyobb örömünkre a régi Sumér uralkodóival kezdődik. Csakhogy a szöveg így hangzik: „Amikor a királyság leszállt az égből, a királyság Eriduban volt. Eriduban a király Alulim volt, aki 28 800 éven át uralkodott. Alalgar uralkodása 36 000 évig tartott. További két király „64 000 évig uralkodott. Eridut elpusztították, királysága Badtibirára szállt át. Badtibirában Enmenluanna 43 200 évig uralkodott” stb., majd „özönvíz zúdult a világra és a vízözön után az uralmat a hegyi népek uralkodói vették át”.
Az ezeréves királyok az ókori Kelet történészeinek nem okoztak fejtörést. Annál inkább az „érvénytelenített királyok”; de a „garantáltan történelmiekkel” sem ment a dolog olyan egyszerűen. Az időszámításunk előtti első évezred első felében uralkodott újbabilóniai királyok kivételével ezeket sem lehetett évek szerint rendezni. Az asszír és babilóniai városokban talált dokumentumok csak kevés támpontot nyújtottak: amikor megállapítást nyert, hogy valamelyik asszír király legyőzött egy babilóniai királyt, logikusan arra lehetett következtetni, hogy ez a két király kortárs volt. Hasonlóképpen azoknak a királyoknak a neveiből is, akik egymással leveleztek, szövetségeket kötöttek stb. Így lehetségessé vált szinkron táblázatok összeállítása. Mivel azonban hiányzott a dátum, amely a kutatóknak támpontul szolgálhatott volna, csak olyanféle ismeretek birtokába jutottak, mint például, hogy Sándor cár nem azonos Nagy Sándorral, és hogy Viktória királynőnek nem Caesar volt a kortársa, hanem Vilmos császár. Ez talán túlzásnak tűnik, de valóban így volt mindaddig, amíg meg nem találták a Mezopotámia és Egyiptom kapcsolataira vonatkozó okmányokat és bizonyítékokat. Az egyiptológusok az asszirológusokkal szemben körülbelül fél évszázadnyi előnyben voltak, és ismereteiket rendelkezésükre bocsátották. Ami a történelmi dátumokat illeti, helyzetük kedvezőbb volt. Egyiptom történelmének utolsó szakasza összefolyt a rómaiak történelmével,



Zamarovsky – Kezdetben volt Sumer Oldal 81
és az időszámításunk előtti 46. évtől kezdődően Rómában az egyiptomi mintára kidolgozott naptár volt érvényben. De volt itt egy nem jelentéktelen probléma, aminek megoldásánál a tudósok meglepő felismerésre jutottak. Ugyanis a régi egyiptomi év „mozgó” év volt, 365 napból állt (azaz egynegyed nappal kevesebből, mint a Julián-naptár), így a csillagászati naptárhoz viszonyítva állandóan rövidült. Ez a különbözet négy év alatt egy napot tett ki. Azokban a dokumentumokban, amelyeket az egyiptológusok megvizsgáltak, gyakran történt említés a Sothis állócsillagról, a mi Síriusunkról, rendszerint annak keltekor (a Julián naptár szerint július 19-én) kezdett emelkedni a Nílus vízállása. Az egyik ilyen dokumentumban az állt, hogy akkoriban az év első napja a Sinus keltének napjára esett. Ez a dokumentum VII. Ptolemaiosz idejéből származik, aki az időszámításunk előtti 145—116, évben uralkodott. A csillagászokkal együttműködve — akik bármelyik csillagnak felkeltét bármely földrajzi szélességen, hosszúságon akár előre, akár visszafelé ki tudják számítani — az egyiptológusok felfedezték az egyiptomi történelem első „fix dátumát”: az időszámításunk előtti 139. év július 19-ét (a Julián-naptár szerint). Annak ismeretében, hogy az egyiptomi év 0,25 nappal rövidebb, mint a Julián-naptár szerinti, a Julián év pedig 0,0075 nappal hosszabb, mint a Gregorián év, a csillagászati év segítségével (365,242198) minden olyan dátumot ki tudtak számítani, amelyekről az egyiptomi dokumentumokban említés történt. Ezen az alapon sikerült néhány olyan időpontot is megállapítani, amikor Egyiptom és Mezopotámia kapcsolatba került egymással: például Asszarhaddon asszír király az időszámításunk előtti 670. évben megtámadta Egyiptomot, vagy: I. Asszuruballit asszír király levelezett Ekhnaton egyiptomi királlyal, aki az időszámításunk előtti 1370—1354. évben uralkodott. E megállapítások után a mezopotámiai királyokról szóló szinkron táblák nyomban értelmet nyertek: egyes uralkodók neveihez hozzáírhatók voltak a hozzávetőleges időpontok. (Konkréten: Asszarhaddon esetében ismeretes volt, hogy tizenkét éven át uralkodott, és hogy Egyiptom ellen uralkodásának utolsó előtti évében indított hadjáratot; ezek szerint uralkodásának időszaka az időszámításunk előtti 681—669. év között lehetett.) Ezekből a számításokból azután az egyes uralkodók elődeire és utódaira vonatkozó adatokból további eredmények születtek. Ezeket az időpontokat nagyjából hozzá lehetett írni a kortársak neveihez. A dolog természetesen nem ment zökkenők nélkül, de hát mi megy a történelemben zökkenőmentesen? Vannak dátumok, amelyek kiszámításából több száz könyv, tanulmány és cikk készült. Az óbabilóniai Hammurabi király uralkodásának idejéről több mint kétezer. Hammurabi pedig ismert és dicső uralkodó volt, a történelem folyamán egyik legrégibb és legnagyobb jogszabályalkotó. (A kőből készült kétméteres sztélébe vésett „törvénykönyvét” a francia archeológusok 1902-ben találták meg a dél-iráni Szuzában; jelenleg a párizsi Louvre-ban van.)
Az első számítások szerint Hammurabi időszámításunk előtt kb. 2077—2025-ben uralkodott. 1930-ban a német Weidner asszirológus ezt az időt előrehozta az időszámításunk előtti 1955—1938. évre. Az amerikai Albright 1938-ban az 1868—1826-os évekre helyezte, majd 1940-ben a német Ungand 1801—1759-re. Ma már tudjuk, hogy ezek az adatok (és bizonyításuk) nem helytállók: Parrot a Mariban folytatott ásatások alkalmával Hammurabi és I. Samsiadad asszír király között létrejött szerződést talált, és az időben egybeeső uralkodásuk alatt történt események összehasonlításából kitűnt, hogy Hammurabi időszámításunk előtt kb. 1791—1749-ben uralkodott.



Zamarovsky – Kezdetben volt Sumer Oldal 82
A Hammurabi sztélé
De akadnak kutatók, akik Hammurabi uralkodásának idejét további évtizedekkel későbbre teszik; pédául Götze és Landsberger az 1728— 1686-os évekre helyezi... De mit mondjunk azokról a történelmi dátumokról, amelyek még Hammurabi uralkodása éveinél is százszorta bizonytalanabbak? Mindenekelőtt azt, hogy a kutatók ilyen problémáktól sem riadtak vissza. A szinkron táblák alapján végzett számításokkal, a kevésbé nevezetes királyok uralkodása időtartamát becslés útján állapították meg, a régi feliratokban talált utalások ötletes értelmezésével, eljutottak egészen addig, hogy az akkád Szargón, az első „világbirodalom” megalapítója uralkodási idejét is meghatározták: Szargón uralkodását nagyjából az időszámításunk előtti huszonötödik-huszonnegyedik századba helyezik. Ezzel a módszerrel eljutottak „Sumér második felvirágzásának korába”, onnan pedig sokkal járatlanabb úton „Sumér első felvirágzásának korába” is, majd a sumér történelem kezdetéig.
Itt azonban már csak a nehezen érthető feliratok, majd csak a kerámia megmunkálásának stílusa, az építészet fejlettségi foka, a temetkezési szokások és hasonló jelek alapján tudtak tájékozódni. Végül elérkeztek a történelem előtti kor határáig. Megállapították, hogy az a határvonal, amely a történelmi kort a történelem előtti kortól elválasztja, az egész világon éppen Sumérban van a legmélyebben. Valahol az időszámításunk előtti harmincnegyedik és harmincharmadik évszázad között húzódik.



Zamarovsky – Kezdetben volt Sumer Oldal 83
A legrégibb sumér írásos emlékeket napjainkban az „időszámításunk előtti kb. 3300. évből” valónak tartják. Vannak kutatók, akik ennél is régebbinek, mások viszont valamivel újabbnak tartják; az eltérések itt ± 200 év között ingadoznak. A régészeti teleszkóp e homályosságával számolni kell. A. W. Libby-féle „radiokarbon-módszer” (az élő szervezetek maradványaiban levő szén radioaktivitásának csökkenéséből megállapítható elpusztulásuk időpontja) sem hozott egyelőre pontosabb eredményeket ezekből a nagyon régi időkből. Itt tehát a történelem valóban mérhetetlen mélységeiről van szó. Ebben a tekintetben Sumér elsősége nem vitás; írásos emlékei legkevesebb egy vagy két évszázaddal régebbiek, mint a legrégibb egyiptomiak, amelyek az időszámításunk előtti kb. 30. századból származnak. Viszont Egyiptom más előnnyel rendelkezik: legrégibb írásos emlékeit ma úgyszólván teljes biztonsággal tudjuk olvasni. Az egyiptomi hieroglifek az eredeti piktográfokhoz (,‚képjelekhez”) viszonyítva úgyszólván nem változtak; még a legfejlettebb hieroglifekben is felismerjük például a baglyot, a kígyót, a kezet stb., úgyhogy a legrégibb piktográfokhoz való visszavezetés nem okoz nehézséget. A sumér piktográfokat azonban teljesen absztrakt jelekből fejlesztették ki, úgyhogy a későbbi és az eredeti jelek közötti összefüggést néha egyáltalán nem lehet megállapítani. Ami azokat a legrégibb sumér írásos emlékeket illeti, amelyeket majdnem biztonságosan tudunk olvasni, nagyjából az egyiptomiakéval azonos vagy kevéssel régebbi időkből származnak.
A piktográfikus írás, amely a legrégibb ismert írásnak számít, nagyon egyszerű elven alapul. A jelek teljes szavakat fejeznek ki, mégpedig a megfelelő tárgyak ábrázolása által. A hal ábra jelentése „hal”, a szamárfej ábra jelentése „szamár”, a ház jelentése „szoba”, a kalász ábrázolása „termény”-t jelent. Néhány elvont fogalom és ige is kifejezhető. A csillag ábra jelentése lehet „ég” vagy „isten”, a láb ábrájának jelentése lehet „járni”, az eke jelenthet „szántás”-t. Ha kitaláljuk az egyes ábrák jelentését, és hozzágondoljuk azok kölcsönös összefüggéseit, a képírásos szövegeket néha egészen jól megérthetjük. Még azt a nyelvet sem szükséges ismernünk, amelyen írva vannak, mert a képjel és a szó hangzása között nincs összefüggés. A képírás egyszerű feljegyzésekhez vagy értesítésekhez bizonyára elegendő; de az ember nem azért ember, hogy az elért eredménnyel elégedett legyen. Ez az írás tökéletesedése során eljutott „a jelek önállósításához”. A jel már nem a tárgyat fejezte ki, hanem azt a szót, amellyel az illető tárgyat jelölték. Sor került a jelek ún. fonetizálására, azaz egész szavak, szórészek, szótagok, végül hangzók kifejezésére szolgáló egyedi jelek kialakítására. A írás nem volt többé az „ábrás emlékezésnek” vagy „az emberek közötti ábrás gondolatcserének” kifejezője, hanem az emberi beszéd lejegyzésére szolgáló eszközzé vált. Ahhoz, hogy az ilyen írással írott szöveget megérthessük, nem elegendő tudni a képrejtvények megfejtését; a nyelvet is ismerni kell. Az írás tökéletesítésének utolsó fokozata az írásjelek úgynevezett teljes vokalizációja. Ez olyan rendszert jelent, amelyben minden hangzónak (de legalább egy bizonyos nyelv minden hangzójának) elvileg egy-egy betű felel meg, és minden betűt elvileg csak egyféleképpen lehet olvasni. Ehhez a fejlett fokhoz az emberiség sem Mezopotámiában, sem Egyiptomban nem jutott el, az írás teljes vokalizációja a görögök történelmi vívmánya, akik az időszámításunk előtti kb. 10—9. században a föníciai írás alapján kialakították a saját ábécéjüket (ebből alakult ki később a latin és a cirill ábécé). A sumér írás az első képírásos próbálkozásoktól a fonetikus írásig nem egészen fél évezred alatt fejlődött. Mezopotámia földjén a sumérok az időszámításunk előtti kb. negyedik évezred derekán jelentek meg; úgy tűnik, hogy az írást akkor még nem ismerték, de ottani állandó letelepedésük után rövidesen feltalálták. Fokozatosan mintegy kétezer írásjelet alkottak, majd



Zamarovsky – Kezdetben volt Sumer Oldal 84
csökkentették számukat (például az „eke” és a „szántani” szavak kifejezésére szolgáló jelek egységesítésével, azonos vagy hasonló tárgyak jelölésére szolgáló különböző jelek kiküszöbölésével). Az időszámításunk előtti negyedik és harmadik évezredek fordulóján körülbelül 600—700 jelet használtak; ezekből fejlődött ki a fonetikus írás, amelyet európai felfedezői „ékírásnak” neveztek el. Mint tudjuk, a sumérok főleg agyagtáblákra írtak. Az Eufrátesz és a Tigris partjain papirusz nem termett, pergamen még nem volt, így az íráshoz a legmegfelelőbb anyagnak az agyag bizonyult. Elég volt lehajolni, felszedni belőle egy maréknyit, megnedvesíteni, és lapot formálni belőle, kihegyezett nádszálat venni kézbe, és kezdődhetett az írás. Ezek a lapok rendszerint kisméretűek voltak, hogy beleférjenek az írnok tenyerébe, amely a mai íróasztalt helyettesítette. Alakjuk négyzet vagy téglalap (rendszerint 4—10 cm-es oldalakkal); a régebbi időkben vékonyabbak voltak, később vastagabbak, hogy az oldalukra rányomható legyen a pecséthenger, ami a mai aláírás funkcióját töltötte be. (Ilyen hengere minden szabad sumérnak volt, és zsinórra fűzve a nyakába akasztva hordta; minél gazdagabb vagy előkelőbb volt, annál díszesebb pecséthengert használt.) A fontosabb írásokat, pl. szerződéseket, okiratokat tartalmazó táblákat néha agyagborítóba helyezték, amelyre rávésték a szöveg rövid kivonatát, és belenyomták a pecséthenger lenyomatát; így védték a tábla szövegét a sérüléstőt és a hamisítástól. A sumérok kőre ritkán írtak (pontosabban: kőbe ritkán véstek feliratokat), mert ez rendkívül drága volt. Templomok alapítását, uralkodók győzelmeit megörökítő táblák készítésére és főleg „határkövek” céljára tartották fenn.
Az ékírás fejlődése (Wiseman)
Az egyiptomiaktól eltérően a sumérok az írással nem nagyon bíbelődtek, a külalakra kevés gondot fordítottak, az írásjeleket erősen leegyszerűsítették, és nyilván azon a véleményen voltak, hogy az írásnál csak az a fontos, hogy olvasható legyen. Eredetileg a jelek az ábrázolt tárgyakat természetes helyzetükben tüntették fel, és balról jobbra tartó oszlopokban sorakoztak. Az idők folyamán rájöttek arra, hogy praktikusabb sorokba és jobbról bal felé rajzolni (vagy írni), mert így az írnok nem takarja el a már kész szöveget. Az oszlopokról a sorokra való áttérés azzal a következménnyel járt, hogy az írásjeleket 90°-kal balra fordították, aminek folytán a jelek többsége természetellenes helyzetbe került (például az álló



Zamarovsky – Kezdetben volt Sumer Oldal 85
emberalak, amely a „férfi”, sumérul lu kifejezésére szolgált, átalakult a hátán fekvő alakká, az úszó halat ábrázoló jel, amelynek sumér jelentése ku, a farkán álló halat ábrázoló képpé változott stb.). Azonkívül a képjelek eredetileg öblös alakját egyre inkább egyenes vonalakkal cserélték fel, amelyek az írószerszám hegyének az agyagba történő benyomásakor valamivel vastagabbra sikerültek, úgyhogy jellegzetes „ék” alakot kaptak. Az ilyen „egyszerűsítések” során az írásjelek alakjában olyan változások következtek be, amelyek önkéntelenül is a Suttogó posta nevű gyermekjátékra emlékeztetnek. Valóban nem kevés képzelőtehetségre volt szükség ahhoz, hogy rájöjjünk arra, egy olyan egyszerű szót, mint az „ökör”, sumérul gud, melyet az időszámításunk
előtti harmincadik században jellel, időszámításunk előtti harmincadik században jellel írták, i.e. harmincharmadik századbeli alakja volt. Mint a táblából megállapítható, néhány írásjel ennél is bonyolultabb fejlődésen ment át. Az írásjelek alakjának ezzel a fejlődésével egyidejűleg ment végbe azok fonetizálása, azaz a „szóírás” átalakulása „szótagírássá”, miközben a szó eredeti jelentésének szerepe megszűnt.
Például a képjel, amelynek eredeti jelentése „víz”, sumérul a volt, e folyamat befejeződése után az a magánhangzó kifejezésére szolgált (és az elfordítás és egyszerűsítés
után ‚ majd későbben jellel írták, vagy a képjel, amely elfordítása után alakot kapott, és eredeti jelentése „öntözőcsatorna”, sumér nyelven e volt, az e magánhangzó
kifejezésére szolgált (az ékírásban azután így írták: ). Ez az írásmód és a fonetizálás a sumér nyelvnek megfelelt; a jelek polifonizálására - amely a 19. században annyi gyötrelmet okozott a megfejtőknek - csak akkor került sor, amikor azt egészen más típusú nyelvekre, azaz főként a sémita, akkád (babilóniai és asszír) nyelvre alkalmazták. Ugyanis a sumér nyelv annyira különbözött a babilóniai és az asszír nyelvtől, mint például a magyar a hébertől. Ez az összehasonlítás célzatos: a héber sémita nyelv, a babilóniaival és az asszírral rokon; a sumér nyelv az ún. agglutináló nyelvcsoportba tartozik, mint a magyar. (Az aggiutináló nyelveknél hajlékony ragokat használnak, amelyeket a főnév szótövéhez csatolnak, és egymással is összekapcsolnak; ennyiben különböznek a flektáló nyelvektől, amelyek közé sorolhatók a sémita és sok más, közöttük a szláv nyelvek is.) Ezért a magyarok számára a sumér kifejezésmód nem tűnik furcsának; minket azonban kissé arra a „négeres angol nyelvre” emlékeztet, amelyet az Észak-Dél háborújáról szóló regényekből ismerünk, vagy arra az „európai arab nyelvre”, amelyen Irakban dolgozó szerelőink



Zamarovsky – Kezdetben volt Sumer Oldal 86
beszélnek. Amikor például Gudea megírta, hogy „Lagas nagy isteneinek házakat (templomokat) épített”, így hangzott: „din-gir gal-lad tagas-a-ke ne-ar é-ne-ne mu-ne-du”, azaz szó szerint „nagy istenek Lagasé házakból őnekik állított”. Vagy egy más példa: ha a sumér azt akarta mondani, hogy „gyermektelen”, így fejezte ki: dumu-nu-tak, vagyis szó szerint „gyermek nem lenni”. Azonkívül a sumér nyelv nem tudta a hímnemet a nőnemtől nyelvtanilag megkülönböztetni; semleges nemet nem ismert. Hiába keresünk az ókori Kelet történelmében olyan nyelvet, amely a sumér nyelv rokonának lenne mondható. Ilyen nyelvet eddig senki sem talált. Nem bámulatra méltó-e, hogy ezt a teljesen egyedülálló, semmilyen mással nem rokon, halott és évezredekkel ezelőtt teljesen elfelejtett, mérhetetlenül bonyolult írást és szóbeli kifejezésmódot használó nyelvet a tudománynak sikerült oly mélységig megvizsgálni, hogy képes volt annak egyes fejlődési szakaszait megállapítani, mindegyik fejlődési szakasz szótárát és nyelvtanát összeállítani? (Az ,‚ósumér nyelv” időszámításunk előtti 24. század közepéig, „újsumér nyelv” időszámításunk előtti kb. 22-20. század között, és „késői sumér nyelv” időszámításunk előtti 16. századig tartott.) Hogy ezt a nyelvet ma a földkerekségen körülbelül kétszáz ember olyan jól ismeri, hogy a még megoldásra váró kérdések ellenére le tudja fordítani az e nyelven írott jogszabályokat és költeményeket?! Még egy kérdésre kell feleletet adnunk: mi volt az a fő ok, ami a sumérokat az írás megalkotására ösztönözte? — „A legrégibb írás a gazdasági természetű feljegyzéseken és kimutatásokban szereplő őseredeti pontokból, vonásokból és jelekből keletkezett”, mondja (az összes sumérológussal egyetértve) a stuttgarti Hartmut Schmöckel professzor. „Nem a királyok dicséretére, nem az istenek dicsőítésére keletkezett az írás tudománya, hanem egy szorgalmas és tehetséges nép, amely új országban küzdött a létért, mindennapi gazdasági szükségletéből. És talán az írás feltalálását — amit nem lehet eléggé értékelni, és aminek a nyugati szellemi kultúra fejlődése szempontjából is alapvető a jelentősége — lehet a sumérok legnagyobb vívmányának tekinteni.”
„Az írás az emberiség legszebb, legszellemesebb és legszükségesebb találmánya”, mondotta Bodoni a modern tipográfia megalkotója. Úgy tűnik, hogy a sumérok is ugyanezt a nézetet vallották. Az írást az „istenek ajándékának” tartották, és igen nagy jelentőséget tulajdonítottak neki, mint ezt az írás eredetéről szóló legenda is bizonyítja. Eszerint az uruki Enmerkar király, az özönvíz utáni első királynak, Meszkingasernak fia és Utu napisten unokája hozta magával az írást a világra. A számolást viszont emberi találmánynak tartották; feltalálójáról ugyanis nem tesznek említést. Számjelekkel már a legrégibb sumér piktográfiai táblákon is találkozunk; ezek egyszerű pontok és vonások voltak, amelyek mindegyike egy egységet jelentett. A későbbi táblákon ezeket a számjeleket már rendszerbe, azaz számjegyekbe foglalva találjuk. E számjegyek elemzéséből kitűnik, hogy a sumérok két rendszert használtak: a tízest és a hatvanast (ebben a rendszerben a „100”-at „60 + 40” alakjában írták le). E két rendszer kombinációja rendkívüli elmésségre utal: lehetővé teszi egész számoknak kettővel és hárommal való maradék nélküli osztását. A babilóniai dokumentumokból megállapítható, hogy Mezopotámiában már időszámításunk előtt a második évezredben alkalmazták az úgynevezett helyértékrendszert, amelynél egy és ugyanazon számjegynek a számjegykomplexumban elfoglalt helyétől függően más értéket tulajdonítanak (például az egyesnek négyszámjegyű szám esetében, ha az első helyen áll az értéke ezer, ha a második



Zamarovsky – Kezdetben volt Sumer Oldal 87
helyen, akkor száz stb.). Ezt a helyértékelvet, amit a rómaiak sem ismertek, mint az Urukból és Nippurból származó gazdasági leltárok bizonyítják, a sumérok találták fel. A négy számtani alapműveletet ma minden gyermek tudja; ez annyira magától értetődőnek látszik, hogy senki sem gondol arra, ezeket is fel kellett találni. Lehet, hogy az összeadáshoz és a kivonáshoz nincs szükség különös intellektuális képességekre, de a szorzásról és az osztásról ezt már nem lehet elmondani. Az első emberek, akik rájöttek arra, hogy az azonos számok összeadása átalakítható egy magasabb minőségű számtani műveletté: szorzássá, szintén a sumérok voltak. Ők tehát a szorzótábla feltalálói. Ezt a találmányukat már az időszámításunk előtti harmadik évezred elején (ha ugyan nem korábban) kiegészítették az osztással. A geometriában is jelentős találmányokkal dicsekedhettek: már a legrégibb keletű ékírásos táblákból feltételezhető (az i. e. harmadik évezred első felének végétől pedig már biztosra vehető), hogy ismerték a négyzet, a téglalap, a háromszög, később a ferdeszögű sík idom területének, továbbá a kocka és a hasáb köbtartalmának kiszámítását. Próbálkoztak a kör területének és a gömb térfogatának kiszámításával is (az általunk használt Ludolf-féle számot nagyjából 3-ra értékelték), és hogy ez nem sikerült nekik pontosan, nem tehetünk érte szemrehányást: tökéletes pontossággal — Püthagorasz, Eukleidész, Arkhimédész, Descartes, Leibnitz stb. valamint Einstein ellenére, még ma sem tudjuk kiszámítani.
Ezekkel az alapvető számolási vívmányokkal együtt fejlődött a suméroknál a mértékek úgynevezett rögzítése. Mértékegységeket képeztek a hosszúság, terület, térfogat és súly méréséhez. Ezek az egységek nem voltak az egész országban egységesek, de a fontos az, hogy bizonyos városokban és bizonyos hosszabb időszakokban állandók voltak. A hosszmérték alapegysége a könyök volt (kb. 0,495 m), amely 24 (illetve 30) hüvelykre volt felosztva. A nagyobb távolságokat viszont más mértékekkel, dannával mérték, régebben biruval (kb. 8550 m). A területmérték egysége a sar volt (kb. 35,28 m2), amely 60 ra és 180 sere oszlott; a telkek területmértékének egysége a gan volt (kb. 35 ár). Az űrmérték egysége a szila volt (kb. 0,415 1), a súlymértéké a mana (kb.fél kiló), amely 60 girra (a későbbi sekelre) és 180 sere oszlott. Ezeket a mértékegységeket a sumérok maguk alkották meg, mindenféle minta nélkül.
Ha az meglepő is, hogy az írás keletkezése az ember és a társadalom gazdasági szükségleteire vezethető vissza, a számjegyek, a mértékek és a súlyok keletkezésénél viszont természetes. A fejlődés valószínűleg a számolástól a mérés felé és a méréstől az írás felé haladt, és nem fordítva. Mindez nagyjából az ún. első és második nagy társadalmi munkamegosztás időszakában ment végbe, tehát azoktól az időktől kezdve, amikor a pásztor törzsek elváltak a lakosság többi részétől, egészen addig, amikor megtörtént az ipar és a mezőgazdaság szétválása. A suméroknál erre „az írástudatlanságtól az írástudásig terjedő fejlődésre” a „mezőgazdaság feltalálása” valószínűleg döntő befolyást gyakorolt. Bár szokatlanul hangzik, de „a mezőgazdaság feltalálása” kifejezés ebben az esetben helyénvaló. A sumérok az első ismert történelmi nép, amely a nomád pásztorkodást felcserélte az állandó letelepüléssel járó mezőgazdasági munkával. Mezopotámiai életükről tanúskodó, a körülbelül az i. e.-i negyedik évezred derekáról származó első nyomok között semmi olyat nem találunk, ami arra utalna, hogy a földművelést ismerték volna, a harmadik évezred elejéről származó írásos és tárgyi bizonyítékok szerint viszont már ügyes földművelők, kertészek és gyümölcskertészek voltak. De ez még nem minden: ezalatt a fél évezred alatt némely állatfaj tákat is megszelídítettek, igába fogtak, és arra kényszerítettek, hogy az ekét húzzák! A mezőgazdaság lehetőségeire a sumérok valószínűleg az Eufrátesz és a Tigris árterében vadul növő termény évelésének és elhalásának megfigyelésével jöttek rá. Majdnem bizonyosra vehető, hogy az ismert közmondástól eltérően az ember itt „előbb aratott, és csak azután vetett”. A nedvesség és a vetés növekedése közötti összefüggésre nagyon hamar



Zamarovsky – Kezdetben volt Sumer Oldal 88
rájöttek, ezt a felfedezést követte az öntözőcsatornák kiépítése, mivel a víz nemcsak segít, hanem ártani is tud, kitalálták, hogyan kell védekezni pusztító ereje ellen: töltéseket építettek (fonott vesszőből és agyagból). E munka közben találták fel a kapát, majd az ásót is (mind a két szerszámot marnak nevezték). És mint a zikkuratnak, ezeknek az úttörő mezőgazdasági találmányoknak is volt csúcsa: ez pedig az eke, a történelemben ismert első eke feltalálása volt! Ennek a sumér apinnak eredetileg csak a föld feltörésére szolgáló ékje volt, de fokozatosan „vető ekévé” fejlődött, mert az ék fölött hosszú keskeny garattal ellátott tölcsért alkalmaztak, amelyen át a mag közvetlenül a barázdába hullott. Egy társadalomban, amely csak néhány generációval előbb fedezte fel, hogy az elvetett mag kicsirázik, ez igazán nagyszerű „újításnak” számít. A sumér mezőgazdaságról ma meglepően pontos képet tudunk alkotni magunknak, mégpedig az ékírásos táblákon található feljegyzések (terményleltárak, isteneknek szánt áldozati jegyzékek, különféle költemények), mezőgazdasági és kertészeti munkát ábrázoló pecséthengerek, régészeti leletek között talált mezőgazdasági szerszámok, öntözőcsatornák és terményraktárak maradványai alapján. Ezekből a forrásokból tudjuk, hogy a sumérok már legalább az i. e. negyedik és harmadik ezred fordulója óta termeltek két magvú búzát, amelyből lisztet készítettek, továbbá lent, amelynek fonalából vásznat szőttek, szézámot, amelyből olajat sajtoltak; termesztettek még lencsét, babot, borsót, hagymát és uborkát. A gyümölcsfák közül természetesen a datolyapálmát, de a füge-, alma- és körtefát is ismerték, továbbá a gránátalmát és a szőlőt. Mint Bedřich Hroznŷ már 1913-ban megállapította (ma is nevezetes művében, A régi Babilónia terményeiben), a sumérok ismerték az árpát és a malátát, amiből sört készítettek; a szőlőn kívül datolyából is készítettek bort. A háziállatok közül elsősorban a szarvasmarhát, azután a szamarat, a juhot és a kecskét tenyésztették (lovat nem); ezeket az állatokat valószínűleg maguk szelídítették meg, illetve nevelték háziállatokká. Ezek szerint mezőgazdaságuk aránylag kiterjedt és jelentősen intenzív volt. Ami a mennyiségi és minőségi mutatókat illeti, egyelőre nem áll módunkban ismertetni, de egy ilyen mutató bizonyára eleget mond: a talaj átlagos hozama az elvetett mag harmincszorosa volt.
A sumér mezőgazdaságról érdekes részleteket ismertünk meg nemrégen egy táblából, amelyet megfejtői (Kramer, Landsberger és Jacobson) Földműves naptárnak neveztek el. Meglehetősen késői időből, kb. az i. e.-i 18. századból származik (de még így is több mint ezer évvel régebbi, mint Hésziodosz görög költő Munkák és napok című műve, melyet az addig ismert legrégebbi „földműves kézikönyv”-nek tartottak), és Nippurban találta meg 1950-ben az amerikai expedíció. „Valamikor a régi időkben a gazda így oktatta a fiát olvassuk a szöveg elején. — Ha majd a mezőt akarod megművelni, Vigyázz, hogy az öntözőcsatornádat annyira nyisd meg, hogy a víz ne lépjen ki belőle túl magasan (a mezőre). Amikor a mezőt megöntözted, vigyázz, hogy az átnedvesedett talaj érintetlen maradjon. Ne hagyd, hogy a futkosó jószág összetapossa. A vadállatokat hajtsd el róla, és készítsed elő a földet a megművelésre. Tisztítsad meg tíz keskeny kapával.. .“ És így tovább, ugyanazzal az aprólékossággal, amilyennel Cato A mezőgazdaságról című művében és Vergilius a Georgiconjában, ezekben az i e. második és első században írott művekben mondja el a régi sumér földműves, mit kell a terménnyel tenni „annak ereje napjáig”, mikor kell learatni, szellőztetni, szárítani, csépelni és megőrölni, hogy kenyér legyen belőle...
Felfedezésük nagyságával, hogy a földbe helyezett mag „meghal, majd újból megszületik”, a sumérok tisztában voltak; mindezt az isteneknek tulajdonították. Két istennek, akik ezt közvetlenül és közvetítők nélkül hozták az embereknek: a vizek és a bölcsesség istenének Enkinek, és a levegő istenének, Enlilnek. „Az ekét és az igát Enki, a nagy uralkodó küldte le”, olvassuk a táblán, amelyet Kramer rakott össze a Philadelphiában és Isztambulban levő sumér táblatöredékekből, s amelyeket e táblának 1952-ben Nippurban megtalált további töredékével



Zamarovsky – Kezdetben volt Sumer Oldal 89
egészített ki. „Enki, az Ur, a csatornák és gátak képviseletében Enkimdua, Enlil földművese szent barázdákat szántott, magot növesztett az örök mezőn, a széles határ kincsét és díszét, és felruházta saját erejével.” Lehetséges, hogy ezek az utolsó sorok nem egészen világosak, de hogy e suméri Himnusz Enlilről szerzője mit akart mondani, azt pontosan értjük. És azt is tudjuk, kit illetett volna ez a himnusz igazán: a sumér népet, mely a mezőgazdálkodás feltalálásával új korszakot nyitott az emberiség történetében.
A sumérok legfontosabb termelési ágazata a mezőgazdaság volt. A vadászattal és a halászattal szemben már az időszámításunk előtti harmadik évezred elején döntő fölényt szerzett. Fejlődésének alapja mesterséges öntözés volt. Az a csatornahálózat, melyet a sumérok (majd utánuk a babilóniaiak) az Eufrátesz és a Tigris között kiépítettek, a sztyeppeket mezőkké és kertekké változtatta. A modern Irak nagy költséggel épít vízműveket, és amellett korszerű technikát alkalmaz. Ennek ellenére máig nem sikerült elérnie a három évezred előtti színvonalat. Ezen nincs mit csodálkozni. Az utolsó babilóniai birodalom bukása óta ez az ország csak hódítókat és pusztítókat látott; perzsa uralom, macedón és római megszállás, parthus nemtörődömség, mongol pusztítás, végül a török gazdálkodás Dél-Mezopotámia néhai mezőgazdasági területének kilenctized részét sivataggá változtatta. A mezőgazdaság fejlődésével Sumérban ugyanúgy, mint máshol, megindult a kézművesség fejlődése is. A táblák szövegéből arra lehet következtetni, hogy e két termelési ágazat szétválása — „a második nagy társadalmi munkamegosztás” — a suméroknál körülbelül az i. e. harmadik évezred elején következett be. A legrégibb kézművesipar náluk kétségtelenül a fazekasság volt; utána valószínűleg az építő, a fegyver és szerszámkészítő, a csónak- és kocsikészítő kézművesség, végül a fémmegmunkálás fejlődött ki. Ugyanakkor a kézművesség és a művészet között sohasem volt éles határvonal; egyébként ebben a sumérok az egyiptomiakhoz és a görögökhöz voltak hasonlók. Az ősrégi fazekasdeszkát pótló fazekaskorongot Sumérban már a negyedik évezred végéről ismerjük. Nem közvetlenül, de az e korban készült kerámiából kétséget kizáróan megállapítható, hogy korongon készítették. (Egyiptomban fazekaskorongon készített kerámiát csak a harmadik évezred elejéről találtak, Indiában a harmadik évezred végéről, Európában először Krétában — körülbelül a második évezred derekáról időszámításunk előtt.) Körülbelül ugyanebből az időből származik Sumérban a gyékénykészítés is, melyet padlószőnyegnek és fali szőnyegnek használtak.
Vetőeke



Zamarovsky – Kezdetben volt Sumer Oldal 90
A sumérok először nádból készítették hajlékaikat (mocsaras vidékeken cölöpökön). Az ablakot nem ismerték, a belső térség nem volt felosztva, ajtó helyett felfüggesztett gyékény fedte a bejáratot. Leírásuknál nem szükséges kitérni a rekonstrukciókra. Ugyanilyen típusú hajlékok találhatók ma is az Eufrátesz mentén, mint amilyenek az i. e.-i negyedik évezred végéről származó piktográfikus táblákon láthatók. Az emberből szokatlan érzést vált ki ma, ha belép egy ilyen hajlékba: a lakás félhomályában úgy tűnik, hogy megállt az idő, és ha nem lenne ott a japán tranzisztoros rádió, amelyet a vendégszerető lakó tiszteletünkre bekapcsolt — talán el is hinnénk. Sumérban a másik természetes építőanyag az agyag volt. A legrégibb „falazott házak” a nádkunyhók mintájára épültek; az emberek körülbelül azzal a technikával készítették, amivel a fecskék a fészküket. És mint minden más szakmában, a sumérok ebben is korszakalkotó fel fedezést tettek: feltalálták a téglát. Eredetileg valószínűleg gyúrt agyagcipókból készítették, széleit deszka élével levagdalták; ezek voltak az úgynevezett simadomború téglák: alul laposak, felül domborúak. A következő fejlődési fokozat a téglalap alakú tégla négyzetes keresztmetszettel. Ezt már sokkal könnyebb volt egymásra rakni. A téglákat a napon szárították; arra a felfedezésre, hogy a tégla a kiégetéssel megszilárdul, és az időjárás behatásaival szemben ellenállóbbá válik, körülbelül az időszámításunk előtti harmadik évezred első negyedében jutottak. A téglát agyaggal vagy aszfalttal kötötték meg. Fát keveset használtak, mert az országokban nem voltak erdők. Fával leginkább tartógerenda alakjában találkozunk az emeletes épületeknél (az i. e. körülbelül a harmadik évezred közepétől). Az oszlopok is téglából készültek. A „kőépület” számukra olyan mesebeli építménynek számított, mint nálunk az „aranyvár”. A sumérok több munkaeszközt, például az aratásnál használt fogazott sarlót is agyagból készítették (ebből Mezopotámiában elegendő volt és jó minőségben). Hogy ez a szerszám rövidebb ideig tartott, mint a kőből, csontból (majd későbben) fémből készített, az nyilvánvaló; viszont olcsó volt. Figyelemre méltó agyagtermékek voltak azok a kúp alakú ékek és begörbített illesztések, amelyekkel a sumérok az épületek falait és a városfalakat kapcsolták össze; ezeket a faliszőnyegek rögzítésére is használták. A sumérok az agyagból készített sarlókat gondosan kiégettek. Gyakran a nagyobb és kisebb ékeket is kiégették, és aszfaltba mártva megfestették, vagy mázzal vonták be. Az ilyen leletek az archeológusnak mindig örömet okoznak: a nagyméretű ékeken gyakran vannak pecsétlenyomatok vagy jelek, amelyek lehetővé teszik az építés idejének és az épület céljának, néha még építőjének megállapítását is. A suméri táblákon sokszor említik a fémeket (különösen az aranyat, ezüstöt, bronzot és a rezet, a vasat nem), és a sumér eredetű fémleletek gazdagok. A mezopotámiai hordalékban azonban fém nem fordul elő; bányászatról a sumér táblákon nem történik említés. Itt csak egyetlen magyarázat lehetséges: a sumérok a fémet más országokból szerezték be kereskedés és háború révén. „Nyilvánvaló, hogy a mezopotámiai alluviumban nem fejlődhetett ki fémkohászat, tehát annak eredetét valahol északon, elsősorban a Kaukázusban, a Transzkaukázusban, Örményországban és 1szak-Iránban kell keresnünk”, Írja Bedřich Hroznŷ Előázsia, India és Kréta legrégibb történelmében. A fémmegmunkálás terén viszont jelentős szerepet tulajdonít a suméroknak: „hogy a suméroknak a fémek, főleg a réz megmunkálásában úttörő szerepük volt, azt a »réz kifejezésére szolgáló urudu szó is tanúsítja, amely az indoeurópai nyelvekbe „fém, érc” jelentéssel ment át; v. ö. a latin rudus, raudus „fém” szóval, a szláv ruda, a német Erz kifejezéssel stb.” A sumér fémfeldolgozás kérdése a szakirodalomban egyelőre nem oldódott meg. Számunkra itt az a fontos, hogy ezzel összefüggésben elérkeztünk „a harmadik nagy társadalmi munkamegosztáshoz”, a civilizációra jellemző új gazdasági ágazat kialakulásához, amely már nem termeléssel, hanem csak a termékek kicserélésével foglalkozik — a kereskedelemhez. És itt nemcsak belkereskedelemről van szó, hanem elsősorban arról, amit ma



Zamarovsky – Kezdetben volt Sumer Oldal 91
„külkereskedelemnek” nevezünk. Ebben a kereskedelemben a csereforgalmat kezdetben természetben (termékért termék, ill. áruért áru) bonyolították le” ebből fokozatosan fejlődött ki a pénzért való csere, melyben a pénz funkcióját végül is éppen a fém töltötte be (a suméroknál főleg az ezüst). A kereskedelemmel, főleg a külkereskedelemmel elválaszthatatlanul összefügg a szállítás; helyesebben ez előfeltétele a kereskedelemnek. A sumérok termékeiket, ill. áruikat részint szárazföldön, szamár- és ökörkaravánokkal, részben vízen, fából épített hajókon szállították. A kereskedelmi szállítmányokat rendszerint fegyveres osztagok kísérték, hiszen a munka eredményének erőszakos úton való megszerzésére a kísértés mindig nagy volt. Ami a hajókat és csónakokat illeti, ezek a közlekedési eszközök az emberiséggel egyidősek. Határozottan nem a sumérok építettek először hajót, hanem csak tökéletesítették, de annyira, hogy azok a típusok, melyeket ők fejlesztettek ki, a mai napig is ott úsznak a Tigrisen és az Eufráteszen. Egy szállítóeszközzel kapcsolatban azonban a sumérok múlhatatlan érdemeket szereztek; mégpedig egy olyan találmánnyal, amelyet ismét csak korszakalkotónak kell neveznünk. Ez a találmány ott látható az Ur első dinasztiájának idejéből, azaz az i. e.-i negyedik évezred végéből vagy harmadik évezred elejéből származó mészkő sztélé töredékén, majd Ur királyainak temetkezési helyein, a Mozaikzászlón, továbbá a Kisből és Adzsrabból származó bronz- és agyagmodelleken. Ez az ember „első eredeti találmánya”, mivel a természetben nincs rá minta, „olyan találmány, amely egyedülállónak nevezhető”, mint Marconi mondta, „mert a többiek ennek csak alkalmazását és továbbfejlesztését jelentik”. Ez a találmány — a kerék.
Hogyan használták fel találmányaikat, a kereket a sumérok? Azt lehetne mondani, hogy egészen modernül — úgy, ahogy ma használja fel találmányait az emberiség. Gondoljunk a repülőgépre: alig emelkedett levegőbe az első gép, civilizált társadalmunk azonnal háborús célokra használta, és amidőn bevált a bombák szórásánál, azután kezdte használni emberek szállítására. A tudósok alig találták fel a lasersugarat, más tudósok már elkészítették a puskát, amellyel a más uniformisba bújtatott katonákat távolról lehet megvakítani; idővel bizonyára máshol is felhasználják majd, mondjuk a gyógyászatban. További példák helyett: láthatjuk, hogy az atomhasítást milyen gyorsan használja fel az emberiség minden területen. A sumérok ugyanúgy rájöttek arra, hogy a szekér mekkora haladást jelent a faszánnal szemben — és hogy segítségével rövidebb idő alatt több embert lehet megölni... Az első szekerek, amelyeket régi ábrákon láthatunk, hadi szekerek (állással a harcosnak, nagy mennyiségű nyílvesszővel stb.), és már az első felhasználásakor megfigyelhetjük, rniként vágtatnak keresztül az ellenség hullám és sebesültjein. (Lásd az uruki Mozaikzászlót.) Szomorú, hogy ezt kell megállapítanunk; reméljük azonban, hogy időszámításunk harmadik évezredében az emberek okosabban fogják felhasználni találmányaikat, mint ahogy azt az időszámításunk előtti harmadik évezredben tették. Ha már a háborúról beszélünk — a sumérok hite szerint többet segítettek az istenek, mint a tudomány és a technika. Istenük viszont volt körülbelül ezer; közülük ötvennek a „fő”, hétnek a „nagy” jelző járt. Különböző természeti és társadalmi erőket személyesítettek meg általuk, amelyek eredetét és működését nem tudták megmagyarázni. Teljesen földi mintára alakították ki isteneiket maguknak: a városokat, palotákat, templomokat, csatornákat stb. emberek irányítják; ezek szerint az egész világot és világmindenséget is valakinek irányítania kell. Mivel pedig a világ és a világmindenség irányítása sokkal bonyolultabb dolog, erre csak a földi halandóknál sokkal hatalmasabb



Zamarovsky – Kezdetben volt Sumer Oldal 92
lények, azaz az istenek képesek. Ezeket az isteneket úgy képzelték el, mint az embereket: emberi alakjuk volt, emberi módra gondolkodtak és cselekedtek, ettek, ittak, harcoltak és öltek, megbetegedhettek és meghalhattak, bár elvben halhatatlanok voltak. Viszonyuk az emberekhez kétarcú volt, árthattak nekik, vagy segítségükre lehettek; imákkal, ünneplésekkel és áldozatokkal meg lehetett lágyítani szívüket, de elhatározásaik indítékai sohasem voltak annyira világosak, hogy azokat az emberek mindig megérthették volna. Néha még az emberek és istenek közötti közvetítők, maguk a papok sem értették meg elhatározásaikat. Egyébként a sumérok elképzelése szerint az istenek annyira fenséges és magasrendű lények voltak, hogy az ember tulajdonképpen csak azért élt a földön, hogy nekik szolgáljon.
Anu
A sumérok vallásában az a legérdekesebb, hogy olyan elemek találhatók benne, melyek igen közel állnak a keresztény vallásokéhoz. Vallásuk sok eleme belekerült a régi babilóniaiak és a zsidók vallásába, onnan pedig közvetlenül a kereszténybe. De ezzel nem foglalkozunk részletesen: ez az út még Kramer nyomain járva is (Sumér mitológia, 1944) meglehetősen unalmas lenne, és a modern ember nehezebben tájékozódna itt, mint egy éjszaka repülőgépen a tenger felett. Röviden szólva az istenek, félistenek, démonok és a különféle földöntúli lények hatalmas gyülekezete élén az „Istenek háromsága” állt: az ég istene, An, a levegő és a föld istene. Enlil, a víz és a bölcsesség istene, Enki. Ezen istenek mindegyikének ezenkívül más funkciói is voltak (a különböző sumér városokban gyakran különbözők), és szabályosan nősek voltak. An isten felesége, Antua, Enlit felesége, Ninlila, Enki felesége pedig Dankina istennő volt. Ezeken az isteneken kívül a sumérok leginkébb Utu (a későbbi Samasa) napistent, Nannar (a későbbi Szin) holdistent, Inannát (a későbbi Isztart), a szerelem istennőjét, és az istenek nagy anyját Ninchurszagot tisztelték. Valamikor az előbb említett hét „nagy isten” társaságába sorolták a hadviselés és a vadászat istenét, Zababát (a későbbi Ninurtát, a bibliai Nimródot). A sumér elképzelések szerint az istenek az égben laktak, amelyet a földtől rézboltozat és égi tenger választott el; az alvilági istenek — vezérük Ereskágil istennő — mélyen a föld alatt éltek hét fallal körülvett palotában. Az istenek időnként lejöttek a földre is, amely a „világtengerben” úszott, és falakkal volt körülvéve, hogy a tenger el ne árassza; hogyan jöttek le a földre, nem tudták, és csak időnként mutatkoztak meg, akkor is csak a papoknak, királyoknak és a kiválasztott hősöknek. Egyébként az égnek és a földnek „végzetszerűen egybekapcsolt sorsa” volt, és ami a földön történt, az csak tükröződése volt az égben



Zamarovsky – Kezdetben volt Sumer Oldal 93
történteknek, és az emberek és a városok sorsukat a csillagokból előre is megismerhették. „A csillagos égbolt a sumérok szemében... nagy könyv, melynek írása a csillagok, és amelyből a tudósok ki tudták olvasni az egész ország és minden egyes ember sorsát.” Így jellemzi Bedřich Hroznŷ ezt a makromikrokozmikus világszemléletet. „Így keletkezett az asztrológia, Vagyis az a művészet, amely a jövő eseményeit a csillagok járásából megjósolta.” Az asztrológián át a sumér vallás után ismét reálisabb területre értünk: a sumérok természettudományi vívmányaihoz. Igaz, a természettudomány nem volt elválasztva a vallástól: a csillagászati ismeretek gyakran csak a csillagjóslás melléktermékei voltak, az anatómiai ismeretek pedig az állati belső részekből való jóslás tudományáé stb. Az indítékoknál azonban az eredmények kétségtelenül fontosabbak. Hogy ezekből az ismeretekből mennyi a sumér eredetű, azt aránylag nehéz meghatározni. A probléma abban rejlik, hogy a babilóniaiak úgyszólván teljesen átvették a sumér eredményeket, és évszázadokon át tovább fejlesztették. Gyakran csak a végső formát látjuk, és nem tudjuk megállapítani, hogy mi származik a suméroktól és mi a babilóniaiaktól. De remélhetjük, hogy majd ha a múzeumok gyűjteményeiben vagy a sivatag homokja alatt elfekvő több ezer sumér táblát feldolgozzák, sok kérdés, amely ma még tisztázatlan, magyarázatot kap.
Ami az asztronómiát illeti, tudjuk például, hogy a babilóniaiak igen pontosan lemérték a Föld keringésének idejét a Nap körül (szerintük természetesen a Nap keringését a Föld körül), hogy az ún. holdanomália meghatározásánál (a Holdnak a Földhöz legközelebbi ponton való két áthaladása közötti időtartam) a modern asztronómusokkal szemben mindössze 3,6 másodpercet tévedtek, a szinódikus hónap kiszámításánál (a Hold két fázisa, például egyik holdtöltétől a másik holdtöltéig tartó időtartam) pedig alig 0,1 másodpercet. Azt is tudjuk, hogy az állócsillagokat megkülönböztették a bolygókról, hogy ismerték az állatövet (és a csillagképeknek nevet adtak, amelyeket máig is használunk, p1. Skorpió, Rák, Oroszlán, Nyilas), hogy összeállították a csillagok keltét és nyugtát tartalmazó táblázatokat, és jelentős pontossággal kiszámították a napfogyatkozásokat és holdfogyatkozásokat. A sumérok még bizonyára nem jutottak el ezekig az ismeretekig. De tudták a különbséget az állócsillagok és a bolygók között, meglehetősen pontos elképzelésük volt a Nap ekliptikájáról („a Nap útjáról”, mint azt nevezték) és a Hold ekliptikájáról (a „Hold útjáról”), pontosan meg tudták határozni a tavaszi és őszi napéjegyenlőséget. Az évet tizenkét holdhónapra osztották, és mivel a Hold a Földet 29 és fél nap alatt kerüli meg, a hónap időtartamát szabályos váltással 29 és 30 napban határozták meg; a hónapot az újholddal kezdődő hétnapos hetekre osztották, a napot pedig tizenkét dannára, azaz kettős órára. Úgy tűnik, hogy a holdévnek a napévvel való kiegyenlítésére „átmeneti napokat” is beiktattak.
Ennyi tudás tiszteletre méltó, hiszen a sumérok öt évezreddel ezelőtt éltek. Talán még meglepőbbek, mint az egzaktnak mondható földrajzi ismereteik. Igaz, hogy a sumérok a földrajzból csak a „saját világukat” ismerték. A távoli tengerentúli országokról éppúgy nem volt tudomásuk, mint ötszáz éve nekünk Amerika létezéséről. A „világtérkép” csak az újbabilóniai időkből maradt ránk, de nem vonhatjuk kétségbe, hogy hasonló térképek már a sumér korban is voltak. Nippurból ismerjük például a város térképét (jelenleg Hilprecht gyűjteményében van Jénában). „Egy, úgyszólván tökéletesen épségben maradt 21 X 18 cm méretű táblára van rajzolva — írja róla Kramer. — Nippurnak, a sumérok régi kultúrközpontjának tervrajzát mutatja be, ki van jelölve rajta több fontosabb templom és épület, a központi park, a folyók és a csatornák, de főleg a városfalak és a kapuk. Húsznál több részletes bemérést tartalmaz, amelyeknél megfelelő ellenőrzés után kitűnt, hogy a tervrajz készítésénél bizonyos lépték betartására nagy gondot fordítottak.



Zamarovsky – Kezdetben volt Sumer Oldal 94
Röviden szólva, bár a tervrajzot készítő tiszteletre méltó kartográfus az időszámításunk előtti 1500 év körül élt, tehát mintegy 3500 évvel ezelőtt, munkáját olyan figyelemmel és pontossággal végezte, amilyet mai kollegáitól követelnek.” A sumérok természettudományi ismereteiről még a közelmúltban is csak keveset tudtunk. Biztosra vehető azonban, hogy a táblák vizsgálata alapján ismereteink e területen is gyarapodni fognak, és az esetleges meglepetés itt sincs kizárva. Jó példa erre „az emberiség történetében első orvosi receptgyűjtemény”, amelyet 1954-ben Kramer adott ki és fordított le egy philadelphiai vegyésszel, Leveyvel együttműködve. „Ebből a régi dokumentumból megtudjuk, hogy a sumér orvos — mai kollégájához hasonlóan — növényi, állati és ásványi eredetű gyógyszereket használt. Kedvelt ásványi gyógyszer volt a nátriumklorid (konyhasó) és a káliumnitrát (salétrom), állati eredetűek: a tej, kígyóbőr és a teknőcpáncél. A gyógyszerek többsége azonban a növényvilágból származott; a füvek közül például a mirtusz, alkörmös és a kakukkfű, a fák közül a fűz, körte, jegenyefenyő, fügefa, datolyapálma. A gyógyszereket a magvakból, gyökerekből, gallyakból vagy rostokból állították elő. Mint ma, szilárd vagy por alakban tárolták.. . A receptgyűjtemény, ha közvetett úton is, de sok vegyi gyártási folyamat alapos ismeretéről tanúskodik. Néhány recept például utasítást ismertet a gyógyszer egyes adalékanyagainak tisztítására porrá őrlése előtt, amelyben azt is megadja. hogy mi volt a folyamat megkívánt célja. Ez a tábla a harmadik évezredből származik, és a háború előtti utolsó nippuri amerikai expedíció találta meg. Hogy a receptkönyv a konyhasón kívül a nátriumklorid és a kálium felhasználásáról is szól, az bizonyára érdekes felfedezés, de a legérdekesebb az, amiről nem tesz említést. .‚A táblánkat író sumér orvos — állapítja meg Kramer — sem mágikus formulához, sem varázslatokhoz (szelleműzéshez) nem folyamodott. A szövegben semmilyen isten vagy démon nem fordul elő. Ez természetesen nem azt jelenti, hogy Sumérban az időszámításunk előtti harmadik évezredben nem ismerték volna a varázslattal és a gonosz szellemek kiűzésével való gyógyítást. Ennek pont az ellenkezője igaz, ezt annak a kb. hatvan darab kis tábla alapján tudjuk, amelyek a szerzők szerint is varázsigéket tartalmaznak. Akár később a babilóniaiak, a sumérok is annak tulajdonítottak egyes betegségeket, hogy a beteg testében nem kívánatos módon rossz szellemek tartózkodnak. . . De ez a dokumentum, az eddig felfedezett orvosi szöveg legrégibb lapja semmiféle misztikus vagy természetfölötti elemet nem tartalmaz.” Nagy kár, hogy eddig nem sikerült több receptkönyvet találni. A mai vegyészek szívesen ismerkednének meg azoknak a festékeknek és zománcoknak a receptjével, amelyek öt évezred múltán is eredeti frissességben ragyognak. Nagy kár az is, hogy nem ismerjük részleteiben, mi mindent tudtak a sumérok a fizika különböző ágaiban. Ami a hangtant illeti, csak annyit tudunk, hogy legkésőbb az időszámításunk előtti harmadik évezred elején olyan hangszereket készítettek, amelyek azon az elven alapultak, hogy az azonos vastagságú rövidebb húr magasabb hangot ad. Hárfáik rezonáló szekrénye tökéletes volt. De ha már a hangszereknél tartunk: mit nem adnánk érte, ha tudnánk valamit a sumér hangskáláról, ha csak egyetlen sumér melódiát megismerhetnénk! Mit tudunk arról a dalról, amelynek csak a szövegét ismerjük? Mi mindent nem tudunk meg egy népről, ha a zenéjét nem ismerjük?
Ezzel azonban már eljutottunk a sumér művészethez, aminek pedig nem külön fejezetet, hanem külön részt kell szentelnünk. E helyen csak ennyit: a sumérok a tudományt és a művészetet az istenek ajándékának tartották. Elhozta nekik — egyik ősrégi legendájuk szerint a — „hét bölcs, akik a tengerből léptek ki”. A legfontosabbat viszont közvetlenül az istenektől kapták. A vizek és a bölcsesség istenétől olyan ajándékot kaptak, amely az emberiség történetében elsőséget biztosít nekik. „Enlil, a nagy hegy nélkül nem építettek volna városokat, nem



Zamarovsky – Kezdetben volt Sumer Oldal 95
alapítottak volna településeket... Nem nőtt volna ki a király, nem született volna meg a főpap..., a dolgozó népnek nem lett volna sem vezetője, sem felügyelője.” Olvassuk el még egyszer ezt a Nippur romjai alatt talált régi költeménytöredéket. Megtaláljuk benne mindazt, ami az állam fogalmi meghatározásához szükséges. A világon az első államot minden valószínűség szerint szintén a sumérok alapították.
Az állam keletkezésével kapcsolatban a suméroknál érthetően semmiféle közvetlen dokumentumot nem találtak. A legrégibb írásos emlékek, amelyeket el tudunk olvasni, azokból az időkből származnak, amikor az állam már fennállt. Sőt még az idők olyan mélységeiben is, ameddig például Woolley Urban, vagy Lenzen Urukban leásott, már találkozunk állammal. A leletek bizonyítják, hogy már „kinőtt a király”, hogy a társadalom már osztályokra tagozódott (amit főleg a díszesen és szerényen épített lakóépületeken, a gazdag és szegény sírok közötti különbségen stb. tudunk lemérni), és hogy a „dolgozó népnek” már akkor is volt „vezetője és felügyelője”. De vannak közvetett dokumentumaink is. A legfontosabbakról már szóltunk: ezek a sumérok fegyverei és munkaeszközei, melyekből következtetni tudunk régi életmódjukra és termelésükre. Itt vannak továbbá a régi társadalmi szervezetük maradványai, amelyek a történelmi korban is sokáig fennmaradtak, itt van az ősi társadalmi rendjük tükröződése a mitológiában. Ezekből a dokumentumokból oly nagy tömeg állt rendelkezésünkre, hogy a sumérok fejlődését az állam kialakításáig egészen jól rekonstruálhatjuk. Természetesen nem olyan pontossággal, amilyennel Josef Augusta és Zděnek Burián a csontvázleletekből és kövületekből rekonstruálni tudja az őskori állatokat, de mégis elég megbízhatóan. A legrégebbiek e dokumentumok közül a sumérok mezopotámiai letelepedése korából való. Ekkor már túljutottak az emberi társadalom fejlődésének első szakaszán, a vadság állapotán. Barbárok voltak, ami ebben az esetben nem megbélyegző, hanem a vadság után következő fejlődési fok tudományos elnevezése, ez után már a civilizációnak nevezett fokozat következik. A barbárság legfelső fokán kezdett ősi társadalmuk osztályokra tagozódni. Ez a második nagy munkamegosztásnak, az ipar és mezőgazdaság kettéválásának következménye volt.
Elkezdődött az árutermelés; ez a cseréhez vezetett, a csere a vagyoni különbségek kialakulásához, a vagyoni különbségek elmélyülése pedig az osztályok keletkezéséhez. Az osztályok kialakulása magával hozta az osztályellentéteket, amit a törzsi rendszer ősi demokráciája nem tudott elsimítani. „Ez a társadalom csak az osztályok egymás elleni állandó nyílt harca közepette élhetett, vagy pedig egy harmadik hatalom uralma alatt, amely látszólag a szembenálló osztályok fölött állt, nyílt konfliktusaikat elnyomta, és legfeljebb csak gazdasági területen, törvényes keretek között engedte meg az osztályharcot. A törzsi rendszer elavult. Megsemmisítette a munkamegosztás és ennek következménye, az osztálytagozódás. Helyébe az állam lépett.”
Ez az idézet Engels: A család, a magántulajdon és az állam keletkezése c. művéből való. Engels ezeket a sorokat 1884-ben írta, a görögök, római és germán törzsi rendszer felbomlásának és az állam keletkezésének tanulmányozásának eredményeként. A sumérokról még nem volt tudomása. Emlékezzünk csak vissza, milyen helyzetben volt a sumérkutatás a század 80-as éveiben: Oppert magára maradt kutatásaival (az illetékes tudósok véleménye is nagyon eltérő volt, Sarzec éppen a Kaldeai leletek első kötetének kiadásával volt elfoglalva (kétségek merültek fel benne a tekintetben, hogy eredményeit történelmileg hová sorolja), még további



Zamarovsky – Kezdetben volt Sumer Oldal 96
negyedszázadnak kellett eltelnie, amíg King megírta Sumér és Akkád történetét (amelyben még a legcsekélyebb említés sem történhetett Ur, Uruk, Larsa és más sumér városokban elért nagy felfedezésekről). Ennek ellenére Engels idézett megállapítása a sumérokra is érvényes, maradéktalanul és módosítások nélkül. A későbbi régészeti leletek és ékírásos szövegek mindenben igazolták! Ami a suméroknál az állam keletkezését illeti, a dolog általában világos. Az állam jellegének és funkciójának értékelése körül azonban, főleg ami az első fejlődési szakaszokat illeti, vannak bizonyos homályosságok. Ezen a téren a marxista kutatók között is vannak vélemény eltérések, és az 1962-ben Leningrádban tartott orientalista konferencián megnyitott (főleg A. I. Tyumenov és I. M. Djakonov referátumaival kiváltott) vita még nem ért véget. Azok a nem marxista kutatók is érdeklődéssel kísérik, akik erre a kérdésre eddig nem fordítottak túlságos figyelmet.
Bennünket annál inkább érdekel ez a vita, mert amellett, hogy Sumérra vonatkozik, átfogó jelentősége még nagyobb. Uralkodó nézet volt a közelmúltig, például a szovjet V. V. Struve történelemtudós is ezt képviselte Világtörténelmében (nálunk 1958-ban jelent meg), hogy az „időszámításunk előtti harmadik évezred elején Mezopotámiában kialakulnak az első államok, mert az állam nélkülözhetetlen eszköz a rabszolgák engedelmességre kényszerítésére és arra, hogy a törzsi arisztokráciából kialakuló rabszolgatartó nemesség biztosítani tudja a társadalomban elfoglalt uralkodó helyzetét. Az állam rendeltetése az új tulajdoni formák védelme volt, és elősegítette a rabszolgatartó viszonyok továbbfejlesztését.” Első tekintetre ez rendben levőnek tűnt. Megfelel a társadalomfejlődés ismert öt szakaszra oszlásának, mely szerint az ősközösségen alapuló berendezés után a rabszolgaság intézménye következett (majd utána a feudalizmus, a kapitalizmus és a szocializmus). Megfelel ez a marxi lenini tanításnak is az állam elnyomó feladatáról az antagonisztikus osztálytársadalomban. Csakhogy — és a kérdést most így teszik fel — mennyiben fedi ez a valóságot? A több tízezerre menő, megfejtett és kiadott suméri táblából (munkások névjegyzéke, adásvételi szerződések, végrendeletek) ugyanis kitűnik, hogy Sumérban igen kevés rabszolga volt, és hogy a későbbi időkben sem volt uralkodó a rabszolgák munkaerejére alapított termelés. Amellett a rabszolgák többsége nem a termelésben dolgozott, hanem — ismét a táblák szövegéből megállapíthatóan — a királyok, papok és gazdag földbirtokosok palotáiban foglalkoztatták őket mint „házi rabszolgákat”. Az elszegényedett lakosságból és a hadifoglyokból toborzott rabszolgák helyzete nagyon megalázó volt (gyakran illették őket az i-gi-mu-du — „aki nem emeli fel a tekintetét” — mármint a szabadokra — jelzővel). És ha ehhez még hozzágondoljuk, hogy a rabszolgák sehol sem alkottak egységes tömeget, felmerül a kérdés: történelmi szükségszerűség volt-e, hogy ezek „engedelmességben tartására” a suméri társadalom államot alakítson? És ilyen körülmények között lehetett-e a sumér állam egyik fő feladata „a rabszolgatartó viszonyok továbbfejlesztése”? De hát a sumérok az államot így vagy úgy — kialakították. Ha nem a „rabszolgatartó nemesség” rabszolgák feletti (vagy főleg ezek feletti) osztályuralmának eszköze gyanánt, akkor kik felett gyakorolták ezt az uralmat? A feleletet ismét a sumér táblák adják meg: azokból teljes egyértelműséggel kitűnik, hogy Sumérban a fő társadalmi ellentét nem a rabszolgák kizsákmányolásából keletkezett, hanem a személy szerint szabad közösségekbe tömörült földműveseknek és helyi iparosoknak a nemzetségi és papi „arisztokrácia” általi kizsákmányolásából. Valószínűbbnek tűnik tehát, hogy a sumér állam a szabad földművesek és iparosok elnyomásának eszköze volt. Sőt egyes táblákból arra is lehet következtetni, hogy azok a terhek, melyeket a sumér társadalom szabad tagjainak viselniük kellett, életszínvonalukat néha a „házi rabszolgák” életszínvonala alá süllyesztették. E következtetések után azonban fel kell vetnünk a kérdést, nem szenved-e törést „ősközösségi berendezkedés, rabszolgatartó társadalom” stb. fejlődési séma? Vitán felül, igen. Ha azonban



Zamarovsky – Kezdetben volt Sumer Oldal 97
— és ez a sematizmus leküzdésére irányuló törekvésben egyenesen tipikusnak nevezhető a tények ellentétbe kerülnek a sémával, az nem a tények, hanem a séma hibája. Jól tudjuk, hogy a rabszolgatartó társadalmi rendszer például a germánoknál és a szlávoknál sem fejlődött ki teljesen, a sumérok ebben a vonatkozásban történetileg nem kivételek. Egyébként a társadalom fejlődését szemléltető ötfokozatú séma nem Marxtól és Engelstől származik; és alapjában véve csak az európai fejlődésre érvényes (ott sem teljes mértékben), és hiányzik belőle „az ázsiai termelési mód” figyelembevétele, amit Marx és Engels az „antik rabszolgaságtól” (azaz a görög és a római rabszolgatartó rendszertől) élesen megkülönböztet.
Itt azután újabb kérdést kel felvetnünk: vajon a sumér állam elnyomó funkciója csak abban merült-e ki, amire az állam funkcióját a dogmatikus szemlélet alapján gyakran redukálják? Kétségtelen, hogy az állam „eszköz az egyik osztály kezében a másik osztály elnyomására”, de az elnyomó funkció az nem az egyetlen. Marx és Engels még a „keleti despotizmus” említésénél sem tévesztette szem elől, hogy az állam olyan szükségletek kielégítését is biztosítja, amelyek a társadalom anyagi életének alapvető követelményei. Éppen az ázsiai termelési módra volt jellemző a központi irányítás, egész sor közhasznú vagy a társadalom szempontjából egyenesen nélkülözhetetlen munkák megszervezése és elvégzése, mindenekelőtt az öntözőberendezések, a part menti töltések, a folyami kikötők és a fő közlekedési útvonalak megépítése és karbantartása (a betolakodók támadásaival szembeni katonai védelemről nem is szólva). Úgy tűnik tehát, hogy ennek a gazdasági-szervezési (továbbá katonai és igazgatási) funkciónak a sumér államban sokkal nagyobb jelentősége volt annál, mint amennyit a közelmúltig tulajdonítottak neki. Az utolsó vitatott kérdés a sumér állam „despotikus jellege”. Hogy ezt milyen nehéz megoldani, arra jellemző példa, hogy szó szerint „ugyanabból az iskolából” kikerülő két kutató, ugyanabból az anyagból kiindulva eltérő véleményre jutott. V. Souček szerint (Az állam és a jog ókori világtörténelme, 1963) „már a korai történelmi időkben lehet beszélni a sumér városállamok despotikus kormányzási rendszeréről, mert már ekkor minden kérdésben korlátlanul dönt az uralkodó, aki minden hatalom letéteményese.” Ezzel szemben J. Klima szerint (Sumér és a mezopotámiai civilizáció, 1962) a sumér uralkodó legalábbis a régebbi időkben még egyeduralkodónak sem volt tekinthető, mivel: „A törzsi nemesség tagjaiból alakult »vének tanácsa« az uralkodóval közösen határozott igazgatási, gazdasági, katonai és vallási ügyekben. A közösség többi tagja a fegyverviselésre alkalmas férfiak gyülekezetében tömörült, amely beleszólást gyakorolt a városi és vízmű építkezésekkel kapcsolatos döntésekbe, néha a hadi és bírói ügyekbe is, és száma erejénél fogva néha a vének tanácsának határozatait visszájára tudta fordítani.’ Úgy tűnik, mintha Klima véleménye helytállóbb volna, és a tipikus „keleti despotizmus” Sumérban csak körülbelül i. e. 26—25. században alakult volna ki, és végleges megszilárdulására csak akkor került sor, amikor Sumért az akkádi Szargón elfoglalta (i. e. 24. században). Valószínű, hogy az olvasó ezekre a kérdésekre az „úgy tűnik, mintha. . .“ típusú feleleteknél egyértelműbbet vár. De egyelőre nem lehet mást tenni; a megismeréshez vezető út hosszú, a vélemények összecsapásának pedig a tudományban illetőségi joga van. Egyébként Sumér kutatása során több ilyen vitás kérdés merült fel, ennek a könyvnek a feladata pedig nem e kérdések eldöntése, hanem csak a tájékoztatás arról, hogyan döntik el a tudósok az efféle kérdéseket (és legfeljebb még annyi, hogy állást foglaljon). Ami a sumér állam kifejlődését és szervezeti formáját illeti, a dolog szerencsére világos (vagy legalább majdnem). Sumérban az állam városállam alakjában jött létre, mégpedig az egyes falusi közösségek néhány „kristályosodási mag” körüli csoportosulásával. Ez a csoportosulás bizonyára nem következett be anélkül, hogy a közösségek egymás között, és a többit magának alárendelő közösség különböző csoportjai küzdelmeket ne vívtak volna. Az így keletkezett államok élére a törzsi nemesség legnagyobb hatalommal bíró képviselői kerültek.



Zamarovsky – Kezdetben volt Sumer Oldal 98
Címük a sumér dokumentumokban en, enszi vagy lugal volt (egyezményesen „király” vagy „uralkodó” szóval fordítják). En szó szerinti jelentése — „úr”, lugal jelentése — „nagy ember”. Az enszi cím két szóból áll és jelentése „alapokat lerakó úr”, azaz templom vagy palota alapjait lerakó úr; a későbbi időkben a főpap címe (ha ez a főpap egyidejűleg uralkodó is volt, akkor „papkirály”-nak nevezzük). A közelmúltban még azt hitték, hogy az enszi alacsonyabb rangot jelöl, mert viselője alárendeltje volt a lugalnak, mint a feudális rendben a herceg a királynak. De a dokumentumok újabb elemzése kimutatta, hogy ezek a címek azonos rangú és minden államjogi funkcióval felruházott uralkodókat illettek. Hogy sumérban a faluközösségek hatására mikor következett be az első városállamok megalakulása, nem tudjuk pontosan. Úgy tűnik azonban, hogy az a folyamat az i.e. 4. évezred második harmadának a végén kezdődött el, tehát hamarabb, mint Egyiptomban. (Egyiptomban viszont ezzel szemben hamarabb következett be az ország politikai egyesítése, Egyiptom egyesítését Nenim az i. e. 3000. évre teszi, mint egy ±150 évnyi kilengéssel. Néhány sumér állam a további fejlődés során is szó szerinti „városállam” maradt, míg a többiek jelentős területi gyarapodást értek el. Lagas állam például virágkorában kb. 1600 négyzetkilométer területű volt, és tizenhét „nagyvárosból”, nyolc „városból” és néhány tucatnyi faluból és tanyából állt (negyvennek a nevét is tudjuk). Az ilyen állam uralkodójának saját bírósági és igazgatási apparátusa volt, amely különösen a későbbi időkben meglehetősen szerteágazó. Ur államban például a III. dinasztia idejében a nubanda, a „főintéző” állt e szervezet élén, feladata a vagyonkezelés, az építkezések felügyelete és az adószedés. Beosztottjai a „maszkimok” és az „ugulok”, a „felügyelők” és a „beszedők”. Külön tisztviselők álltak a „királyi kereskedők” élén, akik főleg külkereskedelemmel foglalkoztak, továbbá az egyes nagybirtokok élén; az irodai ügyvitel a dubszarok, „írnokok” feladata volt. Az egyes városokban a központi hatalmat a királyi helytartó, a girnita vagy sagina képviselte, aki lényegében a katonai kormányzó szerepét töltötte be. A sumér városállamok teljes jogú polgárai érthetően csak személy szerint voltak szabad sumérok. Amikor a király vagy a költő mint rendről szólt róluk, „sag-gig”- nak, azaz „fekete fejű nép”-nek nevezte őket.
A sumér államok jellegére jellemző, hogy a papságnak már a legrégibb idők óta nagy politikai és gazdasági befolyása volt bennük. Ennek alapja a társadalom minden osztályában uralkodó vallásos elképzelések kihasználása, ezenkívül nem kis részben a templomok gazdagsága volt, ez nagy kiterjedésű ingatlanokból és önkéntes, valamint kényszerű ajándékokból keletkezett vagyonból állt. Gyakran előfordult, hogy az állam és a vallás két legmagasabb rangú képviselője az uralkodó személyében egyesült. De ebben valamilyen „vallásos állami szocializmus”-t (Schmöckel) látni kétséges és naiv gondolat. Ugyanilyen kétséges, bár ötletes, a sumér vének tanácsának és a férfiak gyülekezetének párhuzamba állítása a modern államok „kétkamarás parlamentjével” (Kramer). Itt a törzsi rendszer és a katonai demokrácia maradványairól van szó, hasonlóval a történelmi idők küszöbén a görögöknél, rómaiaknál, germánoknál és szlávoknál is találkozunk. De a suméroknál mindent nehezen áthatolható homály takar — mert ők az elsők —‚ meg azokat a tényeket is, amelyekről történelmi forrásokból szerzünk tudomást. A sumér államapparátus működéséről meglepően pontos képet tudunk alkotni. Közigazgatási előírások, adórendeletek, katonai és gazdasági természetű utasítások, bírói ítéletek, sőt néhány esetben törvényeket tartalmazó táblák több ezer dokumentuma tesz tanúbizonyságot erről. Vannak táblák, amelyek nemcsak törvényeket, hanem egyenesen törvénytárakat tartalmaznak. A második világháború után még a legrégebbi törvénytárnak az i. e. tizennyolcadik századból származó ún. Hammurabi-kódexet tartották. 1947-ben S. N. Kramer és F. Steele a philadelphiai Egyetemi Múzeum gyűjteményében megtalálták Lipit-Isztar akkád király törvénytárát, amely a Hammurabiénál legalább 150 évvel régebbi. Egy évvel későbben Talia Bakir iraki archeológus a Harmal-dombban felfedezte Bilalam király még régebbi



Zamarovsky – Kezdetben volt Sumer Oldal 99
törvénytárát. De ennek a törvénytárnak elsősége sem tartott sokáig: 1952-ben Kramer az isztambuli Régi Keleti Múzeum gyűjteményében felfedezte Urnammunak, Ur királyának törvénytárát, aki pedig időszámításunk előtt a 22. század végén uralkodott. Ez az Urnammu-féle törvénytár, amely a jelenleg ismert legrégebbi törvénytárnak számít; rendkívül figyelemreméltó. Nemcsak elsőbbsége (amelyet valószínűleg nem sokáig tud tartani), hanem főleg tartalma miatt. Már ez az uralkodó is kiküszöböl bizonyos „régi rendellenességeket”: fellép azokkal a személyekkel szemben, akik elődei uralkodása idejében visszaéltek hivatali hatalmukkal; rögzíti a mértékeket és súlyokat, és egyebek között arról is intézkedik, hogy „az árva ne váljék a gazdag, és az özvegy a hatalmas zsákmányává; hogy az egygines (mi egygarasosnak mondanánk) ne váljon az egymanos (ezresekkel rendelkező gazdag) férfi zsákmányává. De az emberiség társadalmi fejlődése szempontjából e törvénytár ama három rendelkezésének van legnagyobb jelentősége, melyek közül az első így szól: „Ha egy ember a másik ember lábát szerszámmal levágja, 10 gin ezüstöt fizessen.” A további kettő is hasonló, úgyhogy mint Kramer mondja, ez a törvénytár meglepő bizonyítéka annak, hogy Sumérban már négyezer évvel ezelőtt humánus eljárások érvényesültek, amelyeknél a testi büntetést a pénzbüntetés helyettesítette, pedig Hammurabi törvényeiben és az ennél is későbbi bibliai jogban még a „szemet szemért, fogat fogért” elve érvényesült.
Tehát sok minden volt „ég és föld között”, amiről a sumérok felfedezése előtt nem volt tudomásunk. s köztük sok olyan, amiről semmiképpen sem lehetett azt állítani, hogy „ez itt már volt egyszer”. Hogy a sumérok elsősége a világot meglepte, az természetes. A tizenkilencedik század közepéig Európa civilizációjának és kultúrájának bölcsőjét a régi görögöknél, rómaiaknál és zsidóknál kereste. A közel-keleti archeológiai felfedezések, után meglepetéssel állapította meg, hogy ezek előtt a népek előtt mások, régebbiek éltek, főleg egyiptomiak, asszírok és babilóniaiak. A huszadik század elején rájött arra, hogy az asszírok és babilóniaiak azért értek el oly magas fokot, mert a sumérok vállain álltak. A sumérok hazája, a bibliai „emberiség bölcsője” egyszerre „az emberi civilizáció bölcsőjévé” változott. Nem kétséges, hogy a sumér csodálatra méltó nép. Kevés nép dicsekedhet az emberiség írott történetében oly nagyszámú és oly jelentős elsőséggel, mint ők. De minden jelentős találmányuk ellenére, amelyek nélkül a világ hiányt szenvedne és elképzelhetetlen lenne, a sumérok országa nem tekinthető a civilizáció és a kultúra elterjedése egyetlen gyújtópontjának. Ilyen gyújtópont több volt: például a közeli Egyiptomban és az Indus folyása mentén. De ha elfogadható volna, hogy ott sumér hatás érvényesült, lehetetlen, hogy a többi civilizációs és kulturális központban, például a kínai Jangcsiang folyása mentén Vagy a perui Andokban is érvényesülhetett volna. Az emberiség egymástól függetlenül, sok helyen hagyott fel a nomád életmóddal, és kezdett földműveléssel foglalkozni. Önállóan, anélkül, hogy tudomásuk lett volna arról, hogy Sumérban városok és államok keletkeztek, másutt is kezdtek városokat építeni. Ugyanez érvényes az írásra, a kerékre, az ekére és a sumérok egyéb nagy jelentőségű találmányára. Ugyanakkor azonban az is igaz, hogy földünk sok pontján, főleg Közép-Afrikában és Ausztrália belső területein nagy embercsoportok máig sem érték el azt a színvonalat, amelyet a suméroknál már öt évezreddel ezelőtt... Ezt ugyanúgy sajnáljuk, mint amennyire örülünk mindennek, amit az emberi civilizáció és kultúra a sumérok által elért eredményeknek köszönhet. A sumérok érdemeiről, hozzájárulásukról az emberiség civilizációjához és kultúrájához, még nem írtak könyvet. Sem Parrot Sumérja (1960), sem Kramer Sumérokja (1963) nem az. Talán



Zamarovsky – Kezdetben volt Sumer Oldal 100
még korai lenne. A tudomány a Sumérra vonatkozó utolsó nagy felfedezéseit még nem emésztette meg: távlatra van szüksége. De hát milyen történelmi utat tettek meg a sumérok? Mit éltek át, amikor a történelem színpadán az emberiséget képviselték? És mi volt az, ami őket minden érdemük és elsőbbségük ellenére kitörölte a történelemből?



Zamarovsky – Kezdetben volt Sumer Oldal 101
6. fejezet
„Sumér dicsősége és bukása”
A történelemnek az a sajátossága, hogy előadását nem lehet közvetlenül az elején kezdeni: „történelem előtti prológusra” van szükség. Ugyanez áll a sumérok történelmére is, amely az emberiség írott történelmének kezdetét jelenti. Mivel a legrégebbi megfejthető sumér írásos emlékek az időszámításunk előtti harmadik évezred elejéről származnak, az emberiség „történelmi korszaka” körülbelül ötezer éve tart. Ez az idő az ember földi megjelenéséhez viszonyítva körülbelül annyi, mint életünk egy napja. Ebből a sumér történelem ezer éve életünk egy reggelének felel meg. Meglehetősen ismerjük ezt a reggelt, de nem annyira, hogy igazat adjunk Albert Champdor ama kijelentésének: „Az új felfedezések okozta meglepetésekkel szemben már biztosítva vagyunk. Ugyanis a történelemnek egy másik sajátossága is van: ismeretei sohasem teljesek, „véglegesek”. És ez fokozott mértékben áll a történelem előtti időkre, de legfőként a sumérok történelem előtti korszakára. Az uralkodó nézet szerint a sumérok az időszámításunk előtti kb. negyedik évezred derekán jöttek Sumérba. Honnan és merre, nem tudjuk pontosan. Van olyan nézet, hogy Indiából érkeztek szárazföldi úton, van olyan, hogy Transzkaukáziából, de van olyan is, hogy Indiából, tengeri úton, és olyan is, hogy Nyugat-Afrikából jöttek a tengeren. Ezeket az elméleteket legalább annyi érvvel lehet alátámasztani, mint amennyi ellenérvet lehet felsorakoztatni cáfolatukra. A kutatók csak abban értenek egyet, hogy a sumérok hegyvidékről jöttek. Az eredeti hazájukból magukkal hozott vallásuk szerint az istenek a hegyeken élnek, és mivel az új hazában hegyeket nem találtak, isteneik számára „mesterséges hegyek”-re emlékeztető templomokat, zikkuratokat építettek.
Mezopotámia legrégibb települései
A sumérok eredetéről „faji jellegük” nem sokat árul el nekünk; vitán felül fehér bőrűek és fekete hajúak voltak. Megtalált csontvázaik, a róluk készített realista festmények és szobrok arról tanúskodnak, hogy köztük két típus fordult elő: a hosszú koponyájúak és a rövid koponyájúak típusa. Az első típus az úgynevezett mediterrán faj keleti csoportjába



Zamarovsky – Kezdetben volt Sumer Oldal 102
tartozhatott, a második az elő-ázsiai (armenoid) fajcsoportba. Ez a két típus egymás mellett fordul elő (a bosszú koponyájú valamivel korábban), és érthetően — keveredve. Egyébként a sumérok inkább alacsony, zömök termetűek voltak, jellegzetességük a nagy szemek, keskeny ajkak és a hosszú, hajlott orr (amely akkor a maitól eltérően a sémitákra nem volt jellemző). Lehetséges, hogy Mezopotámiába két hullámban érkeztek; erről nyelvük „kettős tagozódása” tanúskodik (Hroznŷ). Őshazájukat egyelőre nyelvük alapján sem lehet kinyomozni; biztonságosan csak annyit tudunk róla, hogy ez a nyelv nem sémita. Azok a kutatók, akik az indiai dravida nyelvekkel való rokonságának lehetőségét keresik, ugyanolyan fenntartásokkal élnek, mint például Hroznŷ, aki a sumér nyelv eredetét Közép-Ázsiában kereste: „Úgy tűnik, hogy a sumér nyelv az indoeurópai és a turkotatár nyelv még igen primitív, mintegy csiraalakban levő elemeinek keveréke... Mintha a sumér nép valahol a kirgiz sztyeppekről származna, a legrégibb hosszú koponyájú indoeurópai és rövid koponyájú turáni népfaj érintkezési határvonalán.” Úgy tűnik, mintha — de a bizonyítás hiányzik. A sumérok bevándorlása előtti Mezopotámiáról azonban többet tudunk, mint a Mezopotámiába érkezés előtti sumérokról. Ez a vidék nem volt néptelen; ismeretlen eredetű és nevű lakosság lakta, amely települések, eszközök és kerámiák maradványait hagyta ránk (de írást nem). Az emberi települések legrégibb nyomait érthetően nem az alsó Eufrátesz és Tigris közötti alluviumban találták meg, hanem a hegyes északon. A legrégebbi emberi lakóhely, amelyet Mezopotámiában ismerünk, egy barlang, Sanidar falu mellett a Felső-Zab felső folyásánál. Két ember koponyáját találták meg benne, akiket valószínűleg földrengés ölt meg körülbelül 40 000—60 000 évvel ezelőtt. (Jelenleg a bagdadi Iraki Múzeumban vannak; legfeltűnőbb rajtuk a szép, egészséges fogazat.)
A történelem előtti emberek legrégibb ismert települése Mezopotámiában Muallafat falu mellett volt a Felső-Zab alsó folyásánál. 1951-ben az amerikai R. J. Braidwood archeológus kb. az időszámításunk előtti hetedik-hatodik évezredből származó építménymaradványokat és munkaeszköz-maradványokat talált itt. (Régebbi települést egyébként a Közel-Keleten csak Jerikóban találtak, ez kb. az időszámításunk előtti nyolcadik évezredből származik.) A muallafati leletek már azokból az időkből származnak, amikor Mezopotámiában befejeződött az ún. „neolitikus forradalom”, azaz amikor az emberek az élelmiszergyűjtésről áttértek az élelmiszer-előállításra. Ami azelőtt volt, „a történelem előtti idők oly mélységeibe tartozik, ahol még nem lehet beszélni civilizációról, még kevésbé művészetről” (Parrot). Az első „kultúrréteget”, amelyet már joggal nevezhetünk ezen a néven, Mezopotámiában Dzsarmo településnél találták meg, időben és helyileg közel Muallafathoz. Lakosai még nem ismerték az agyagedényeket, de megmaradtak képzőművészeti alkotásaik (nőalakot ábrázoló kis kőszobrok „vénuszok” vagy „istenanyák”) Az időszámításunk előtti ötödik évezred elejére helyezhetjük Hasszuna es Szamarra településeket (a felső és középső Tigris mentén); találtak itt figurális és absztrakt díszítésű kerámiákat. Ugyanebből az időből való a Mezopotámia déli részén fekvő Eriduban levő település. Valamivel fiatalabb a halafi (északnyugat Mezopotámiában) kultúrréteg Az időszámításunk előtti kb. ötödik évezred közepéről származik az ee-obeidi kultúrréteg (az Ur városában levő azonos nevű dombról származó leletek alapján), és az időszámításunk előtti ötödik évezred végéből a dzsemdet-naszri és uruki kultúrréteg. (A régi irodalom az urukit későbbinek tartotta. E két rétegből előkerült leletek azonos típusúak, és azonos időből származnak, és ezért ezt a két réteget ma már nem választjuk el egymástól. Sőt, a legmélyebb uruki réteget radiokarbon-eljárással az időszámításunk előtti 4115 ± 160-ból valónak találták.) Ezután mát azok a leletek következnek, amelyeket az előző fejezetekből mát ismerünk: Ur, Kis, Lagas, Mari, Adzsrab, Chafadzse... A sumérok történetéből ismert, de a sumérok előtti időkből származó műemlékek és építmények!



Zamarovsky – Kezdetben volt Sumer Oldal 103
A legrégebbi leletek azt bizonyítják, hogy Mezopotámia mát jóval a sumérok bevándorlása előtt lakott volt, az uruki és dzsemdet-naszri leletek arról is tanúskodnak, hogy a negyedik évezred derekán Mezopotámia déli részén olyan nép élt amelynek civilizációs színvonala magasabb volt, mint a bevándorló suméroké. Hogy a sumérok ezeket kiirtották-e vagy rabszolgává tették, és asszimilálták, azt nem tudjuk, annyi azonban bizonyos, hogy sok mindent tanultak tőlük. „Hogy oly gyorsan haladtak előre — vonja le logikusan Parrot a következtetést —‚ annak oka az, hogy sok nemzedék tapasztalatait és eredményeit sajátították el.” A már meglevő vívmányok átvétele a sumérok érdemeit természetesen nem kisebbíti. Ellenkezőleg! Hiszen a haladás alapja éppen az, hogy nem a már meglevőt találják fel újra, hanem az előző nemzedékek ismereteit és tévedéseit használják fel alkotó módon. A suméroknak a történelem színpadára lépése tehát szerencsés volt. Ha megsemmisítik mindazt, amit elődeik az Eufrátesz és a Tigris között alkottak, és újból megalkotják, akkor az emberiség történelmi korszakának kezdete évszázadokkal késett volna.
Dél-Mezopotámia történelem előtti idejét két korszakra osztottuk: a sumérok bevándorlása előttire és a sumér korszakra, összhangban van ez a felosztás a legtöbb sumérológus nézetével. Az igazság kedvéért mégis meg kelt jegyeznünk, hogy ezzel néhány — és nem is jelentéktelen — kutató (például Henry E. Frankfort) nem ért egyet, és a sumérokat DélMezopotámia őslakóinak tartja. Ezt a nézetet főleg két érvvel támasztják alá: az első az, hogy az el-obeidi, uruki és dzsemdet-naszri archeológiai leletek (főleg a kerámia) között nincs lényeges eltérés, a második, hogy a sumér mitológiában és a hősi eposzokban sehol sem említik kifejezetten a sumérok bevándorlását az új hazába. Így Dél Mezopotámiában az abszolút elsőség és az előző nemzedék előbb említett tapasztalatai is a suméroké lenne. A „bevándorlási elmélet” és „a sumérok autochton voltának elmélete” (azaz hogy ők DélMezopotámia őslakói) hívei közötti vita az ún. sumér probléma magja. Ami a régészeti leletek közötti különbséget illeti, a sumérok autochton voltának hívei azt állítják, hogy a régebbi rétegekből származó leletek a későbbiek protopípusai: vagyis ha a későbbi leleteket suméroknak tekintjük, akkor a korábbiakat is annak kell tekintenünk. Ezzel szemben a bevándorlási elmélet híveinek az a véleménye, hogy ezek között a leletek között határozott különbségek vannak, és ezek a különbségek csak az el-obeidi és az uruki-dzsemdet naszri kor közötti „etnikai megszakítással” magyarázhatók. De a bevándorlási elmélet hívei sokkal találóbb érveket is tudnak felhozni a sumér mitológiából és költészetből. És úgy tűnik, nemcsak érveket, hanem bizonyítékokat is. A legrégibb sumér költészet — hősköltészet. Az effajta költészet a legkülönbözőbb korokban, a legkülönbözőbb népeknél megtalálható, és azok „hőskorát” tükrözi. A legismertebb és legalaposabban átkutatott hőskor a görögöké, az indusoké és a germánoké; az első — az időszámításunk előtti második évezred végére, a második az időszámításunk előtti első évezred kezdetére, a harmadik pedig az időszámításunk szerinti kb. negyedik-hatodik századra esik. Ezeknek (de a többi nem említett) hőskórnak is időbeli és helyi különbségüket nem tekintve sok közös vonásuk van. A költemények nagyon hasonló ábrázolást adnak a társadalom szerkezetéről, a kormányzati és katonai szervezetről és a vallásos szemléletről. Ezek a közös vonások nem „kölcsönhatások” eredménye, hanem annak a ténynek velejárói, hogy a társadalom körülbelül azonos viszonyok között, azonos dolgokra lényegében azonos módon reagál. A sumérok hőskora, mint epikus költészetükből. ismerjük, nem különbözik lényegesen a görögök, az indus vagy a germán költészetben ábrázolt hőskortól, legfeljebb



Zamarovsky – Kezdetben volt Sumer Oldal 104
annyiban, hogy ezek közül a legrégebbinél: a görögnél is nagyjából egy és egynegyed évezreddel korábbi. Ezeknél a népeknél a „hőskor” és a „hősköltészet” között körülbelül fél évezred telik el. Azonkívül egyik hősi ének sem maradt ránk eredeti formájában, mivel akkor keletkezett, amikor azok a népek, amelyek alkották, az írást még nem ismerték. A görög hősköltemények írásbeli feljegyzésére például csak az időszámításunk előtti kilencedik-nyolcadik században (Homérosz Iliászában és Odüsszeiájában) került sor. A suméroknál az írásbeli feljegyzés (Kramer becslése szerint) a hőskor után legkorábban öt-hat évszázad múlva következett be. De ezt csak a teljesség kedvéért jegyezzük meg. A görögök, indusok, germánok és több más nép hőskorának kutatói (főleg az angol H. M. és N. K. Chadwick) kimutatták, hogy ez a kor egyidejű az illető nép vándorlásának korával. Kimutatták azt is, hogy a hőskor időben a társadalom fejlődésének azzal a fokával esik egybe, amelyet a barbárság magasabb fokának nevezünk, és hogy hősköltészet csak akkor keletkezik, amikor vándorlásuk folyamán olyan fejlettebb társadalommal kerülnek érintkezésbe, amely éppen szétesőben van. Ha ez minden ismert népnél így történt, akkor nyilvánvalóan a sumérok sem kivételek. Ezek szerint tehát a suméroknak be kellett vándorolniuk Mezopotámiába! A sumérok bevándorlásának lehetőségét az archeológiai leletek nem zárják ki, és az előbb ismertetett érvek (melyeket filológiailag is alátámasztanak) megerősítik. Azon tehát, hogy a „bevándorlási elmélet” túlsúlyra jutott, nincs semmi csodálnivaló. Azt természetesen ma senki sem tudja megmondani, hogy a sumérok autochton jellegét valló szemlélet túlsúlyba kerül-e valamikor. De amíg ez nem történik meg, nyugodtan tarthatjuk magunkat ehhez a véleményhez, amelyet olyan kutatók vallanak magukénak, mint Parrot, Kramer és Lenzen. Elfogadhatjuk időmeghatározásukat is, mely szerint a sumérok az időszámításunk előtti negyedik évezred derekán érkeztek Sumérba. Ezzel összefüggésben még egy érdekes kérdés vetődik fel: a nem sémita sumérok korábban jelentek-e meg Dél-Mezopotámiában, mint a sémita akkádok? Ismereteink jelenlegi állása szerint a sumérok elsőbbsége vitán felüli; ezt a régészeti leletek és az írásos forrásokból eredő következtetések is bizonyítják. A sumérok és a sémiták közötti első érintkezésre a sumér hősköltészet szerint csak Enmerkar és Lugalbanda királyok idejében került sor, akik a hőskor virágkora idején uralkodtak: amikor a vad semita martu nomádok (SZÓ szerint „azok, akik nem ismerik a terményt”) fenyegették a sumér városokat. Némely kutatók a sumérok elsőbbségét még Dél-Mezopotámia északi részén, tehát Akkádban is elismerik: szerintük a mezopotámiai sémita birodalom későbbi fővárosát — Babilont is a sumérok alapították. A táblákon megtalálták a Kadingirra városnevet, amely azt jelenti: „Isten kapuja”, ennek sémita neve, Bab-ili (ebből fejlődött ki később a bibliai „Bábel” és a mi „Babilon”-unk), csak az előbbi sumér név szó szerinti akkád fordítása. A sumérok letelepedésétől Dél-Mezopotámiában első írásos emlékeik keletkezéséig, kb. az időszámításunk előtti 300-ig terjedő időt Sumér történelem előtti időszakának nevezzük. Utána következik a sumér őstörténet, amelyet általában a legrégibb írásos emlékek korára (időszámításunk előtti kb. 3300—3000) és a legrégibb irodalmi emlékek korára (időszámításunk előtti kb. 3000—2800) osztanak. Igaz, a szakirodalomban más felosztással és elnevezéssel is találkozunk; ebben a kutatók még nem egyeztek meg. Nevezzük hát inkább az egész időszakot — mondjuk — a „hősök korának” Vagy az „ezeréves királyok korának”. A sumér (és később a babiloni) Királylisták szerint ugyanis az egyes városokban olyan uralkodók uralkodtak, akik hihetetlen tettekkel, de még hihetetlenebb életkorral tűntek ki. A világözönvíz előtt öt sumér városban, amelyek közül egyébként csak Sippart és Suruppakot ismerjük, nyolc király uralkodott, mégpedig összesen 241 200 évig. Az első — mint mát tudjuk— Alulim volt, aki 28 800 évig uralkodott, az utolsó, akiknek a tudósok sokáig csak a neve végét — dudu — tudták elolvasni, uralkodott a legrövidebb ideig, 18 600 évig. (A



Zamarovsky – Kezdetben volt Sumer Oldal 105
bibliai Matuzsálem 969 évével e királyokhoz viszonyítva nem ért el magas életkort, a görög mítoszban szereplő Nesztor csak kb. 120 évet élt.) Az özönvíz után a királyok élete valamivel rövidebb lett, mégis Kis városának 23 uralkodója 24 510 éven, három hónapon és 3 1/2 napon át uralkodott (mint ezt a Larsából származó jegyzék pontosan feltünteti), Uruk városának tizenkét uralkodója pedig 2310 éven át (ezek közül az ötödik, Gilgames 126 évig uralkodott). A világözönvíz utáni harmadik dinasztiának a Királylisták „Ur első dinasztiáját” tüntetik fel. Ennek öt uralkodója mindössze 80 éven át uralkodott. Az első neve Meszannipadda, a másodiké Aannipadda, a harmadiké Meszkiagnunn, a negyediké Elulu, az ötödiké Balulu volt. Meszannipadda? Aaanipadda? — Hiszen ezekkel a nevekkel már találkoztunk! Woolley kiásta felirataikat az El-Obeiden! Ezzel végére értünk volna a mitológiai királyok sorának, és eljutottunk a történelmiekig? Úgy tűnik, igen. De csak úgy tűnik.
A dolog ugyanis kissé bonyolultabb. A larsai Királylista szerint Ur első dinasztiája után az avani dinasztia (3 király, 456 éven át) uralkodott, e dinasztiáról semmit sem tudunk. Utána második Kis dinasztiája uralkodott, nyolc királya újból 3195 évig volt trónon. De magában Urban sincs minden rendben. Tegyük fel, hogy Meszannipadda és Aannipadda „bizonyítottak”. Woolley keresztül-kasul kutatta Urt és El-Obeidet, de utódaikról, Meszkiagnunnról, Etuluról és Baluluról semmiféle dokumentumot nem talált. Ezzel szemben talált dokumentumot Meszkalamdug királyról (aranysisakot a nevével) és Akalamsarról (pecsétet), róluk a Királylista nem tesz említést. De nem tud semmit a lista Abarage királyról, Subad királynő férjéről és más ebben a korban uralkodó királyokról sem, akinek még testi maradványait is megtalálta Woolley! Nem örökítették meg őket a listákon, tehát eltűntek a történelemből? Vagy talán csak a listák nem maradtak meg (vagy nem találták meg őket)? Megbízhatóbb értesüléseink vannak Ur első dinasztiájának fiatalabb tagjairól, akik Lagasban uralkodtak. Kilenc uralkodót ismerünk közülük, akik nagyrészt feliratokon szerepelnek: Urnanse, Akurgal, Eannatum, I. Enannatum, Entemena, II. Enannatum, Enetarzi, Lugalanda, Urukagina. Kisből ugyancsak egész sor uralkodót ismerünk. A legnevesebb közülük Meszilim volt. Urukból a feliratok szerint ismerjük Ensukusannut, Ergalkinisedudut, Lugalkiszalszil és Lugalzaggeszit. Természetesen a sumér történelem ezen időszakából nemcsak ezeket az uralkodókat ismerjük; de kéttucatnyi szokatlan név felsorolása is bizonyára eléggé próbára tette az olvasó türelmét. De mikor is uralkodtak ezek a királyok?
Ur első dinasztiájának uralkodási idejét Woollev 3100—2930-ra, Weidner a 2500—2350-re, Hroznŷ a 2600—2500 évekre. Parrot pedig „2800 utánra” (természetesen időszámításunk előttire) teszi. A lagasi Urnansét Woolley nagyjából 2900-ba, Weidner kb. 2350-be, Kramer 2500-ba, Parrot pedig ismét kb. 2800-ba helyezi. A választék tehát bő (további kutatók szívesen szolgálnának további adatokkal), de mivel nem a bagdadi bazárokban árusított dísztárgyakról, hanem sumér királyok uralkodása idejének időpontjáról van szó, ennek a választéknak nem nagyon örülünk. Válasszuk ki közülük esetleg Parrot adatait; Woolley adatai ma már túl régieknek (már ami a királyok uralkodásának idejét illeti), a Weidnerét esetleg túl későinek tartják. Mit mondjunk arra, hogy nem ásatás közben, hanem a bagdadi Iraki Múzeumban bukkant rá D. O. Edgard bécsi kutató Enmeenbaragisi király feliratára, aki az I. kisi dinasztia 22. királya volt — a levelek szerint első dinasztia az „özönvíz után”? Ezt eredeti feliratnak tarthatjuk? Ha igen, akkor melyik korba kell helyeznünk ezt a ma már „legrégibb emlékkel alátámasztott” uralkodást?



Zamarovsky – Kezdetben volt Sumer Oldal 106
De ne vesztegeljünk tovább ezeknél a problémáknál. A történelemnek szerencsére nem az a feladata, hogy összeállítsa a királyok uralkodási idejét, hanem hogy áttekintést adjon egyes népek és országok — a mi esetünkben Sumér — fejlődéséről. Mégpedig minél sokoldalúbb áttekintést — az anyagi termelés fejlődéséről és formáiról, a társadalmi viszonyokról és politikai harcokról, az ideológia és a kultúra fejlődéséről. Ehhez a legrégibb sumér uralkodókról szerzett ismereteink egészében véve elegendőnek mondhatók.
Ur-Nammu sztélé
Ur, Uruk, Lagas és Kis korai dinasztiáinak korát Parrot „Sumér aranykorának” nevezi; más kutatók „Sumér első felvirágzásának” mondják. Ez határozottan kifejezőbb elnevezés, mintha azt mondanánk, hogy „a sumérok régi birodalma”. De helyesebb is. Ezekben az időkben a sumérok nem alakítottak ki birodalmat egy centralizált állam alakjában, amely az egész területüket magában foglalta volna. Városállamokban éltek. Előfordult, hogy ideiglenesen egyik város a másik felett uralkodott, más városok esetleg szoros szövetséget kötöttek egymással, de a politikai alapegység a városállam volt. Az együvé tartozás tudatát a közös nyelv, a közös kultúra és a közös vallás tartotta fenn bennük. Központjuknak Nippurt, a „szent várost” tekintették. Ebben az időben a sumérok új hazájukban már őslakosoknak számítottak, falakkal körülvett városokban és a mesterséges öntözőcsatornák barázdálta mezők között falvakban laktak. Már régen elfelejtették azokat az időket, amikor őseik még az ország bennszülött lakosságával hadakoztak. Hősi énekeik is csak azokról a harcokról szóltak, amelyeket a sivatagból támadó vad betolakodók ellen keltett viselniük, akik annyira elmaradottak voltak, hogy a terményt sem ismerték. Azt hitték, hogy öröktől fogva ebben az országban éltek, „amikor a királyság leszállt az égből”, Sumérra szállt le. A történelmi fejlődésről nem volt tudomásuk, és úgy tűnik, hogy nem is gondolkoztak róla: ahogyan eddig volt, úgy lesz a jövőben is, mindörökké. Földművelésből, állattenyésztésből,



Zamarovsky – Kezdetben volt Sumer Oldal 107
gyümölcskertészetből, halászatból, iparból és kereskedelemből éltek, szükség szerint egyidejűleg katonák is voltak, és a jelek szerint örömest. A lakosság döntő többsége már földműves és állattenyésztő. A földön. amelyen gazdálkodtak, háromféle tulajdonviszony alakult ki. Az egyik típus az a föld volt, amely az istené (templomé) vagy a palotáé (a királyé). Ezek a tulajdonosok a földet vagy maguk művelték meg, vagy kishaszonbérbe adták ki (rendszerint a termés nyolcadáért-hatodáért). Saját művelés esetében e földtulajdonosok bérmunkásokkal később rabszolgákkal dolgoztattak. Munkabér fejében a szabad munkavállalók az élelmiszerből természetbeni részt kaptak, néha kisebb földjuttatást és iga használatának lehetőségét, a rabszolgák csak ellátást kaptak. A másik tulajdoni típus a közösségek tulajdonában levő föld volt. A közösség tagjai a földet közösen művelték meg az elöljáró irányítása alatt. A harmadik típus az egyes földművesek egyéni tulajdonában levő föld volt, amelyet mocsarak kiszárításával vagy a közös csatornáktól távol fekvő földek mesterséges öntözésével tettek termővé, ezen a talajon fokozatosan kialakult az örökölhető egyéni földtulajdon. Jelek szerint a későbbi időkben a földek részben egyes jelentősebb törzsek képviselőinek magántulajdonába kerültek. Hogy a föld egyes tulajdontípusok szerint területileg hogyan oszlott meg, pontos adat nem áll rendelkezésre, de úgy tűnik, hogy a közösségi tulajdonban levő földek területe nagyobb volt a templomi és királyi földekénél, és hogy az egyéni tulajdonban levő földek egészben véve nem nagy területet foglaltak el. Az öntözőberendezések (csatornák, árkok, merítőállomások) építése és karbantartása állami feladat volt, a fő felügyeletet az uralkodó gyakorolta, a fő terheket a közösségek viselték.
A kézművesek a legrégibb időktől kezdve a városokban éltek. Ezek részben a templomok és a királyok szolgálatában álltak, részben szabad vállalkozók voltak, akik termékeiket szabadon értékesítették. Ezekben az időkben a kereskedők többsége vándorárus volt. A templomok, a királyok nevében vagy saját számlájukra kereskedtek. A sumér társadalom szerkezete ebben az időben aránylag egyszerű volt. A szabad termelőkből álló széles alapra épültek fel a zikkurathoz hasonló lépcsőzetes szerkezetben az uralkodó osztály különböző csoportjai: az állami és templomi hivatalnokok, a magasabb tisztségviselők, a papok és a legtetején a király. A lakosság döntő többségének életszínvonala a mi mértékeink szerint mérve meglepően alacsony volt. Természetesen legalacsonyabb a mezőgazdaságban dolgozó rabszolgáké. De az ún. „középosztályok” tagjai is égetetlen téglából épített kis házikókban éltek, egyetlen berendezéstárgyuk a nádgyékények voltak, ezek székek, asztalok, ágyak és ajtók céljára szolgáltak. A sumér öltözék egyszerű ágyékkötő vagy ujjatlan, durva köpeny, a jobb módú emberek gyapjúból készített szoknyát viseltek. A sumér konyháról és az ételek változatosságáról nem szabad illúziókat táplálnunk. Viszont érdemes lenne megkóstolni a sumér sört vagy a datolyabort, de a megőrzött receptek szerint, sajnos ma senki sem képes előállítani. „Az uralkodó osztály érthetően egészen más életviszonyok között élt, és életmódja egészen más volt — foglalja össze V. V. Struve mai ismereteinket. — De a nemesség étrendje sem tartalmazott választékosabb eledeleket, mint halat, árpalepényt, néhanapján búzalepényt vagy kását, szézámolajat, datolyát, babot, fokhagymát és nagyon ritkán ürühúst.”
És azok az emberek, akik a kenyerüket fa- és rézszerszámokkal keresték meg, akik a terményőrlő kőszerszámot nagyobb értéknek tartották háztartásukban, mint mi az elektromos robotgépeket és hűtőszekrényeket, akik olyan kelmékbe öltöztek, amilyet ma a fegyenc sem öltene magára — ezek az emberek az irodalomban, szobrászatban és az ötvösművészetben olyan értékeket alkottak, amelyek megfelelnek a legigényesebb mai követelményeknek is!



Zamarovsky – Kezdetben volt Sumer Oldal 108
Ur, a Mozaikzászló háború oldala
Igen, éppen a sumér városállamok korából származnak Ur és Uruk zikkuratjai, Nippur templomai, Kis palotái! Subad királynő ékszerei, a Bárány a bokorban, a Mozaikzászló, Entemen ezüstvázája, Meszkalamdug aranysisakja, a Nő Varkából! A legrégibb sumér hősköltemények töredékei Urukból, Nippurból, Kisből...
Ur, a Mozaikzászló béke oldala
Valóban „aranykor” volt ez, ha más is, mint az ovidiusi. Olyan kor, melyben megszületett a sumér művészet, és ugyanakkor elérkezett tetőpontjára! „A görög csodáról” évszázadokon át beszéltek. Ez a csoda kétezer évvel régebbi.
A sumér nép kétségtelenül tehetséges nép volt, megérdemli a csodálatot. De idealizálni nem szabad őket. Sem őket, sem történelmüket. A sumérok történelmét ugyanis nemcsak a nemes, művészi alkotómunka és az emberiség fejlődését előmozdító találmányokon való munkálkodás töltötte ki. Történelmük több ezer ékírásos táblából összeállított lapjairól



Zamarovsky – Kezdetben volt Sumer Oldal 109
állandó küzdelmekről olvasunk: a politikai hatalomért, a társadalmon belüli osztályharcokról, a királyok egymás közötti harcairól. Ezt a történelmet ugyanúgy tűzzel és vérrel írták, mint a többi nép történelmét. A trónért folytatott küzdelmek nem meglepőek: olyan régiek ezek, mint maguk a trónok. Az intrikáknak és a tőrnek már az első sumér dinasztiák idejében ugyanolyan szerepük volt, mint a Homérosz által megénekelt „Aranyban gazdag Mükénében” vagy Shakespeare király drámáiban. A részleteket gyakran nem ismerjük, csak az eredményeket. De a sumér krónikások hiányos közléseiből némi képzelőtehetséggel mégis összeállítható lenne azoknak a tragédiáknak jegyzéke, „amelyekben azt, aki magát a magasságokba emelte, annál mélyebb szakadékba taszították le”. Ezek a küzdelmek az uralkodó családok és a „nagy nemzetségek” privilégiumai voltak. De olyan eseményekről is tudomásunk van, amelyekben a lakosság nagy tömegei is részt vettek. Könyörtelen harcot folytattak egymás ellen a „nagy nemzetségek” az állam vezetésére gyakorolt befolyásért, de főleg a „palota” és a „templom” főemberei a vezető szerepért az állam irányításában, valamint a föld tulajdonért is. Az osztályharc a szabad lakosság ügye volt. A rabszolgák között legfeljebb osztálygyűlöletről lehetne beszélni, kevesen voltak, és szétszórtan éltek, így arról szó sem lehetett, hogy nyílt ellenállásra szánják rá magukat. „A régi Rómában az osztályharc csak a kiváltságos kisebbségen belül, a szabad gazdagok és a szabad szegények között játszódott le. A nagy termelő tömegek és a rabszolgák csak passzív keretét adták e küzdelmeknek.” Marxnak e szavait Sumér vonatkozásban meg lehetne fordítani: ott az osztályharc csak a többséget képező kiváltságosok között folyt le, amikor a szabadok társadalma gazdagokra és szegényekre tagozódott, a kisszámú rabszolga pedig csak passzív szerepet játszott benne. Ahhoz, hogy az osztályharc olyan jelentős mérteket öltsön, amire már a sumér krónikások is felfigyeltek, a sumér társadalom mélyreható differenciálódása volt szükséges: ugyanis az egyenletesen elosztott szegénység nyomása mindig kisebb, mint az egyenlőtlenül elosztott gazdagságé.
Sumérban az osztálykövetelésekkel motivált politikai harcok valószínűleg a Lagasban kb. az időszámításunk előtti 25. század végén kitört ún. Urukagina-felkelésben érték cl csúcspontjukat. E harcok történetét jól ismerjük: „Lagas gyermekei” vettek részt benne tömegesen: földműves közösségek tagjai, kisparasztok, városi iparosok, alacsony származású papok, a külvárosok lakosai és a »legalacsonyabb rangú» katonák, hogy felkeljenek Lugalanda király és a főnemesség elnyomása ellen. De Urukagina, aki kihasználta elégedetlenségüket, és élükre állt, nem volt a „népből származó ember”. Atyja magas rangú királyi tisztségviselő volt, aki nyilván a királyi politikával szemben tanúsított ellenzéki magatartása miatt kegyvesztett lett. Itt az a fontos, hogy Urukagina — győzelme után teljesítette az őt hatalomra segítő szabad lakosság legégetőbb követeléseit. Amellett, mint a dokumentumok hangsúlyozzák, a detronizált királyt „nem ölte meg, és a feleségét sem”, ami valószínűleg kivételesen nemes lelkű cselekedetnek számított.
Ezek az „Urukagina-reformok” (leírásukat Sarzec találta meg 1878-ban Tellóban végzett ásatásai alkalmával, négy ékírásos változatban) megérik, hogy kissé részletesebben foglalkozzunk velük. Szemléltető képet adnak ugyanis arról, hogy a dinasztikus időszak kezdete óta eltelt három vagy négy évszázad alatt hogyan terjedt és mélyült el a sumér társadalom differenciálódása. Olyan meghatározásokkal találkozunk itt, amelyeket a „kis ember” és „nagy ember” kifejezésekkel lehet lefordítatni.



Zamarovsky – Kezdetben volt Sumer Oldal 110
Urukagina egyik írásos parancsa
Megtudjuk, hogy az uralkodó „házai és mezői szorosan egymás mellett szaporodtak”, a környező közösségek rovására, hogy a kialakult „hivatalnoki kaszt” az uralkodó nevében (de a saját szakállára is) nyúzta a földműveseket, iparosokat és halászokat. Azt is megtudjuk, hogy a városokban fokozatosan elszaporodtak „az uzsorások, tolvajok és gyilkosok”. Urukagina reformjaival felújította „Lagasban a szabadságot”: visszaadta a templomok és közösségek elvett vagyonát, eltávolította az állattenyésztési és halászati felügyelőket, megszüntette a volt király által önkényesen kivetett adókat. A sumér krónikás szavait idézve: „Ha a kis ember háza a nagy ember házával volt szomszédos, és a nagy ember azt mondta neki, hogy »meg akarom tőled vásárolni . . .»‚ és ha erre a kis ember azt felelte, hogy »fizess érte annyit, amennyit megfelelőnek tartok«, de ha a nagy ember (ezért az árért) nem vette meg, nem volt szabad elvennie a kis ember házát.” Vagy: „Ha a kis ember fia a halak számára kis halastavat csinált, most már senki sem lopta el onnan a halat.” A „nagy ember nem léphetett be büntetlenül a kis ember anyjának gyümölcsösébe”, és nem szakíthatott ott gyümölcsöt, és nem pusztíthatta el a fákat. Urukagina kötelezte magát Ningursu, Lagas istene előtt, nem fogja eltűrni, hogy „az özvegyek és árvák a hatalmas ember zsákmányává váljanak”. A közösségek önkormányzatát is megújította, úgyhogy „az északi határoktól egészen a tengerig már nem idézgették az embereket a bírósági hivatalnokok” — amivel a „fekete fejű nép” legnépesebb osztályának talán legjelentősebb politikai követelését teljesítette. De a sumér városállamokban a hatalomért vívott harcok — akár osztályellentétekből keletkeztek, akár egyszerűen a „nagy férfiak” becsvágyából — nem voltak Sumérban kizárólagosnak mondhatók. A sumérok kárára az egyes városok gyakran viseltek hadat egymás ellen, és bár ezeket a háborúkat mai mértékkel mérve béka-egér harcnak lehet minősíteni, az ö kis világukban katasztrofális következményekkel jártak.
Urnanse és fiai. Domborműves tábla



Zamarovsky – Kezdetben volt Sumer Oldal 111
E háborúk oka vagy ürügye főleg a határterületek birtokáért folyó viták és az öntözőcsatornák ellenőrzésének kérdései voltak. Néha egyes uralkodók, akik pillanatnyilag nagyobb hadsereggel rendelkeztek, mindenféle ürügy nélkül egyszerűen megrohanták a gyengébb szomszédot, hogy „növeljék saját istenük dicsőségét”. E testvérgyilkos harcoknak eredménye csak a vér volt, amely felszívódott a sivatag homokjába, halottak, akiknek tetemét a keselyűk hordták szét, és az égő városok romjaiból szálló füst. És ami a legfontosabb, Sumér gyengülése. Érdekes azonban, hogy néhány sumér állam már ezekben a régi időkben is nemzetközi döntőbírósághoz fordult a vitás kérdések eldöntéséért. Az időszámításunk előtti 2600. év körül Lagas és Umma között vita támadt a határcsatorna birtokáért, normális viszonyok mellett ebből háború származott volna. De a két állam királyának agyában hirtelen fény gyulladt, és az ész szavára hallgatva Meszilimet, Kis városának királyát kérték fel, elismerve annak nagy tekintélyét, hogy döntse el a vitát. Meszilim áttanulmányozta az anyagot, „tanácskozott Szataran istennel” (akinek feladata a mennyekben a panaszok elintézése volt), és kitűzte a határt, és ott oszlopot állítatott a döntését tartalmazó felirattal. Amikor Umma későbbi uralkodója, Uz ezt a határozatot nem ismerte el, és az oszlopot kidöntette, arról tett bizonyságot, hogy a vitás kérdések békés megoldására irányuló törekvés történelmi ideje még nem érkezett el. És már azóta negyvenöt évszázad telt el.. . (Pedig a modern államok vezetői nem hivatkozhatnak arra, hogy nem ismerik azt a sumér felfedezést, amely szerint az államok közötti vitás kérdéseket nemzetközi döntőbíróság döntésére is rá lehet bízni. Thureau-Dangin ugyanis az erre vonatkozó szövegeket már az első világháború előtt nyilvánosságra hozta, mégpedig francia nyelvű fordításban, tehát olyan nyelven, amelyet a diplomaták általában ismernek.) De a Lagas és Umma közötti vita nemzetközi döntőbíróval történt békés megoldása Sumér történetében csak egy kivételes esete volt annak a szabálynak, amely szerint azok az államok, amelyek erős hadseregeket tartanak fenn, vitáikat rendszerint háborúval döntik el. A sumér táblák körülbelül tíz olyan háborúról tudósítanak bennünket, amelyek e két állam között folytak. Az összes sumér államok háborúinak számát az „aranykorban” csak becslés útján lehet meghatározni: ez a szám körülbelül száz (a továbbiakról esetleg újabb táblák tudósítanak majd). Ezek nem hiánytalan adatok, de a sumér történelem szomorú lapjainak illusztrálására elegendők. Különösen, ha elolvassuk, amit maguk a sumér költők írtak e háborúkról. Becsületükre szolgáljon, hogy éppen a legjobbak sohasem dicsőítették a „győzelmes hódításokat” és a „háborús hőstetteket”, inkább megható Sirámokat hallattak városaik és népük pusztulása felett.
Az „aranykor” első hódító háborúit — amennyire tudjuk — Ur első dinasztiájának erős és becsvágyó királyai indították. Körülbelül az időszámításunk előtti 2800. év után (a kronológia azonban nem megbízható) haderőikkel elfoglalták Sumér déli részét, és messze észak felé is előnyomultak. Hódításaik nem voltak hosszú életűek: előbb Lagas szabadította fel magát, ahol Urnansénak, Ur királyának vazallusa uralkodott, majd Kis szabadult fel. E városok uralkodói a megszerzett szabadságot elsősorban egymás elleni háborúra használták fel, amely Lagas vereségével végződött. Azután Urnanse unokája, Eannatum felkelt Kis ellen, és legyőzte Kis, Umma és Aksak egyesített hadseregét (győzelmét az ismert Keselyű sztélén örökítette meg). Amikor már nem volt más ellensége, talált magának: hadjáratot indított Ur ellen, és ott megfosztotta trónjától az első dinasztia utolsó uralkodóját. Ezzel Ur vezető szerepe néhány évszázadra véget ért. Ur hatalmának megdöntése után Sumérban zavarok keletkeztek. Eannatum utódai nem voltak eléggé erősek ahhoz, hogy Lagas tekintélyét biztosítsák. A legyengült ország mindig csábítja a hódító kedvű szomszédokat: kelet felől az elámiak, észak felől a guteus törzsek törtek rá Sumérra. De az egymással ellenséges sumér államok az idegen elnyomás alatt egyesültek: fölkelt Kis, és fölkelt Lagas — és Sumér újból a suméroké lett.



Zamarovsky – Kezdetben volt Sumer Oldal 112
Újabb egymás ellen vívott harcok után a vezető szerepet Kis szerezte meg. Időszámításunk előtt 2600 körül Meszilim, Kis királya egymás után hódította meg Lagast, Ummát és Adabot. Dárdahegyen — persze — nem lehet sokáig ülni: Lagas kivívta szabadságát, királya több sumér várost vont uralma alá, közöttük Kist és Urt. Úgy tűnik, hogy Lagas Urukagina idejében volt hatalma tetőpontján, mert a lakosság széles tömegei javára végrehajtott reformokkal sikerült államát belülről megszilárdítania. Ezek a reformok azonban nyilván nem nyerték meg a többi sumér király tetszését. Szövetséget kötöttek tehát ennek a „fertőző példát” mutató államnak megsemmisítésére. A Lagas elleni szövetség élére a hagyományosan ellenséges Umma királya, Lugalzaggeszi állt, aki véres háborúban legyőzte Urukaginát, és Lagast földig lerombolta. Azután Urukba helyezte át székhelyét, meghódította az összes nagyobb sumér városokat, és az így „egyesített Sumérból” hadjáratra indult kelet felé az elámiak, észak felé az akkádok ellen, nyugat felé pedig egészen a Földközi-tengerig jutott el. Mindenütt győzött. . . Létrehozta a „Sumér birodalmat”.
„De a régi keleti nagy birodalmak — mondja ezzel összefüggésben Bedřich Hroznŷ rendszerint agyaglábakon álló kolosszusok voltak. És így Lugalzaggeszi — uralkodásának huszonötödik évében, az időszámításunk előtti kb. 2400-ban alul marad a sémita bitorló Sarrukinuval, Szargónnal szemben, aki eredetileg a kisbeli Urzababa király udvari ételhordója volt, később azonban Babilon leghatalmasabb és legdicsőbb királya lett.” Egyesülésük előtt, az egymás ellen vívott harcokban nagyon meggyengültek a sumérok, és túl sok vért veszítettek az egyesülés utáni hódító háborúkban ahhoz, hogy ellen tudjanak állni annak az ellenségnek, aki magát erejének tudatában és gőgjében „a világ négy tájának királyává” kiáltotta ki. Kétszáz évre elvesztették függetlenségüket.
A sumérok legyőzője Sarrukinu (a bibliai Szargón néven ismertebb), az ókori történelem egyik legnagyobb hódítója és leghatalmasabb despotája volt. Származását legendák köde borítja: az anyja születése után állítólag kosárba tette, és a folyó hullámaira bízta (ugyanez történt később Mózessel is a Biblia szerint), de egy Akki nevű vízhordó megtalálta, házába fogadta, és kitaníttatta a kertészmesterségre. Hogy azután ez a kertészlegény hogyan lett Urzababa kisi király udvarában az egyik legmagasabb méltóság, arról a legendák hallgatnak; arról sem szólnak, hogyan fosztotta meg később Urzababát a tróntól, és hogyan kiáltotta önmagát „törvényes királynak” (ez egyébként a nevének szó szerinti fordítása). Arról viszont egyik feliratban már maga ad hírt, hogy trónra kerülése után megtámadta Urukot, és a „csata után, amelyben az ellenség oldalán ötven király vett részt”, elfogta a legyőzött Lugalzaggeszit, bilincsbe verve a nippuri Enlil isten templomába vezette, és elfoglalta az „egész Sumért, Ur és Lagas városát egészen a tengerig, amelyben megmosta fegyvereit”. Azután seregével észak felé indult, elfoglalta Ummát, és győzelmes csaták után „elfoglalta az összes országokat a Felső-tenger és az Alsó-tenger”, azaz a Földközi-tenger és a Perzsa-öböl között. Úgy tűnik, hogy nyugaton elérte Krétát („Keptaru”, a bibliai Kaftór), északon a törökországi Taurus hegységet (,‚Ezüst-hegyeket”), keleten Szuzát és délen a Dilmun (El Bahrein) szigetét. Létrehozta az első „világbirodalmat”; központjává új székvárosát, Akkádot tette meg, amelyet a régi sumér Sippar és Kis városoktól nem messzire alapított. A sémita akkádok, akik így a Sarrukinu vezetése alatt időszámításunk előtt 2400 körül meghódították Sumért, majd az általuk ismert egész világot, civilizáció és kultúra tekintetében a suméroknál alacsonyabb színvonalon álltak. Viszont többen, és katonailag erősebbek voltak — és ez döntött.



Zamarovsky – Kezdetben volt Sumer Oldal 113
Nem kétséges, hogy az akkádok rombolók voltak. De a történelem sok más hódítójától eltérően nemcsak az arany- és ezüstkincseket vették birtokukba, hanem a civilizáció és kultúra vívmányait is befogadták. Átvették a sumér ékírást, és elkezdtek vele akkád nyelven írni. Az írás nem nagyon illett a nyelvükhöz, de a nehézségeket leküzdötték.
Sarrukinu(Szargón) vert bronzfeje.
Elsajátították azokat a vívmányokat is, amelyeket a sumérok a mezőgazdaságban (a sumér vetőekét már a legrégibb ábráikon megtaláljuk), az építészetben (,‚szabványosított” téglák, oszlopok és boltozat), a szobrászatban és az ötvösművészetben (az akkori időkből származó akkád szobrokat és ékszereket nehéz a sumérokétól megkülönböztetni), azonkívül főleg a matematikában és az asztronómiában elértek. A sumér vallást és mitológiát is úgyszólván teljes egészében átvették. Nem elégedtek azonban meg a sumér kultúra passzív átvételével, hanem azt saját hozzájárulásukkal gazdagították: megszületett a „sumér-akkád kultúra”. A sumérok katonai veresége, politikai önállóságuk elvesztése tehát kultúrtörténeti szempontból pozitív eredménnyel járt: lehetővé tette kultúrájuk elterjedését akkád „világbirodalmi” méretekben. De a sumérok ezzel vajmi keveset törődtek (ami érthető): kultúrájuknak a hódítók lándzsahegyén történő exportálásánál többre értékelték a saját szabadságukat. És ahogyan valamikor egymás ellen tudtak harcolni, most ugyanúgy képesek voltak összefogni a közös ellenség ellen. Felkelésüket közvetlenül az akkád hódítók szeme előtt szervezték meg, mégpedig oly ügyesen, hogy a hódítók csak akkor jöttek rá, amikor Sarrukinu 55 éves uralkodásának végén Urban elhangzott a jel a támadásra. Az akkád győzők az erről szóló dokumentumokat nagyrészt megsemmisítették. Ezért csak annyit tudunk, hogy a felkelés a sumérok vereségével végződött. De ez nem csüggesztette el őket. Sarrukinu fia, Rimus uralkodása alatt (időszámításunk előtt kb. a 2344—2336. években) a felkelést



Zamarovsky – Kezdetben volt Sumer Oldal 114
megismételték. Harcukat néhány más leigázott nép, főleg az elámiak felkelésével koordináltan szervezték meg, és Urban és Ummában egyidejűleg indították el. Rimus ezt is vérbe fojtotta. A sumér felszabadító harcok Rimus utódainak uralkodása alatt kilátástalannak látszottak. Az első közülük, Manisztuszu (i.e. körülbelül 2335—2321 között uralkodott) könyörtelen despota és tehetséges hadvezér volt. Legyőzte 32 király koalícióját, és a mai Iránból ezüstben és építőkőben gazdag, nagy kiterjedésű területeket foglalt el. Fia és utódja Narámszin (i.e. kb. 2320—2284 között) Sarrukinu típusú hódító volt. Hatalmának bizonyítására végül „Akkád istene” címet adományozta magának, és a sisakjára szarvakat tétetett fel, ami addig csak istenek jelvénye volt. (Így látjuk őt a híres Győzelmi sztélén is, melyet az elámiak felett aratott — kb. i.e. 2300 — győzelem emlékére készíttetett.)
Narámszin győzelmi sztéléje (részlet)
Ezen uralkodók alatt Sumér mérhetetlenül sokat szenvedett: az akkád helytartók adókkal nyúzták, az elnyomóknak a hódító háborúkhoz katonákat kellett adni; a művészeket és tudósokat az akkád királyok a saját városaikba hurcolták; a templomok kincsei Akkádba vándoroltak; a szabad nép tömegesen jutott rabszolgasorsra, főleg az adósok rabszolgasorsára. A sumér ellenállás szempontjából csak Narámszin utódjának Sarkalisarrinak (i.e. kb. 22832259) uralkodása idején fordult kedvezőbbre a helyzet, ugyanis nagy kiterjedésű, de a hosszú háborúk következtében legyengült birodalmat örökölt. Ezúttal Uruk lett a sumérok reménységének központja. Úgy látszik, hogy az országban jelentkező nyugtalanság hatására és az udvarban uralkodó korrupció segítségével Urningin uruki enszi békés úton



Zamarovsky – Kezdetben volt Sumer Oldal 115
függetlenséget vívott ki, amit négy utóda (Urgigir, Kudda, Puzurilli és Urutu) is megtartott. Ebben az is sokat segített, hogy Sarkalisarri halála után a birodalomban a hanyatlás anarchiába ment át: az állandó palotaforradalmak következtében senki sem tudta, hogy „ki a király, és ki nem a király”. A csillagok állása azt mutatta, hogy Akkád megérett a bukásra. Falai magasak voltak, de a falakon belül alacsony volt az életszínvonal, és a sumér vezetők a politikai helyzet elemzéséből a csillagjósokkal azonos eredményre jutottak: elérkezett az általános felkelés ideje. Mire azonban sikerült erőiket koncentrálni, Akkádot váratlan csapás érte. Az iráni Zagru hegyvidék felől megrohanták Mezopotámiát a guteusok vad törzsei, és irgalmatlanul pusztítottak. A seregek, amelyeket az akkád királyok ezek ellen a „hegyi sárkányok” ellen küldtek, déli irányban visszavonultak (vagy holtan maradtak a küzdőtéren). Időszámításunk előtt 2200 körül a guteusok új hulláma érte el a fővárost, Akkádot. Az után a csata után, amelyben Sarrukinu tizedik utóda, Sudurul is életét vesztette, a város a földdel vált egyenlővé. Annyira, hogy romjait máig sem találták meg... A guteusok áradata Sumér déli részét mát nem érte el. Legalábbis nem az egészet. Uruk, Lagas, Ur kiegyezett a guteusok vezetőivel, és függetlenséget nyert. Sumér történelmében új fejezet kezdődött. A politikai és kulturális reneszánsz kora.
A sumérok a kétszáz éves akkád uralom alatt súlyos veszteségeket szenvedtek. Az északi városok, mint Kis, Iszin teljesen sémitákká lettek; hasonlóképpen a középső Eufrátesz mellett levő távoli Mari. A gazdasági fejlődés megállt, a csatornákat a háborúk alatt elhanyagolták, a városok és a közösségek elszegényedtek; a művészi alkotások a hódítók zsákmányává lettek. A kultúra oly mélyre hanyatlott, mely ma már aligha volna lemérhető. Elölről kellett kezdeni. De nem egészen elölről: megmaradt az „aranykor” kulturális öröksége. s megmaradt a nép tehetsége, amely az okkupáció kőtömbjének elgörgetése után újból kicsirázott. Sumér új felvirágzásának előfeltételei kedvezők voltak, ha nem is ideálisak (fenyegető volt a guteusok szomszédsága északon). De aki ideális feltételekre vár, időt veszít. A sumérok kihasználták az időt. Történelmük „ezüstkorát” alakították ki, sőt vannak kutatók, akik azt állítják, hogy „második aranykorát”
Sumér azonban a második felvirágzás korában sem vált „földi paradicsommá”. Az életkörülmények továbbra is nehezek, a mezőgazdasági munka kimerítő, a hajózás veszélyes (a guteusok betörése utáni időből származó dokumentum szerint „a Tigris nem hajózható többé”). A városi lakosság széles tömegeinek szegénysége olyan problémát jelentett, amelyet az uralkodó osztály csak úgy tudott megoldani, hogy kialakította a „papkirályok” despotikus egyeduralmát. Ennek ellenére azok a sumér gyermekek, akik a huszonharmadik század derekán születtek, jobb életre számíthattak, mint atyáik és nagyatyáik. Ebben az időben Sumér vezető hatalma szerepében Lagas, Uruk és Ur váltotta egymást. Lagas fellendülése az időszámításunk előtti huszonharmadik évszázad harmadik negyedében kezdődött el, amikor Urbaba nevű enszije (Urbaunak is nevezték) a guteusok vezérétől arannyal, ezüsttel és más értékes ajándékokkal megváltotta a város szabadságát; az adott erőviszonyok között nyilván nem tudott ennél jobb megoldást találni Lagas megmentése érdekében. Fiának, Gudeának uralkodása alatt, aki időszámításunk előtt kb. 2225-ben lépett trónra, Lagas virágzása elérte tetőpontját. Gudea békeszerető uralkodó és ügyes diplomata volt: barátságos kapcsolatokat létesített a szomszédos és a távolabbi területek uralkodóival, és sokat tett városa fejlesztéséért. Kereskedői keleten Elámmal, északon Asszíriával és nyugaton



Zamarovsky – Kezdetben volt Sumer Oldal 116
a mai Libanonnal álltak kapcsolatban. A szobrokhoz szükséges dioritot „Magan országából”, azaz Arábiából hozták be. Leginkább a templomépítés érdekelte; pontos, előre kidolgozott tervek alapján építettek, a terveket Gudea személyesen hagyta jóvá. Nem engedte, hogy a szobrokon (amelyekkel a Sarzec féle tellói ásatások alkalmával találkoztunk először, és amelyek a sumérok létezésének első tárgyi bizonyítékai voltak) hadvezéri, hősi pózban ábrázolják, hanem csak szerény, emberi testtartásban, amint a térdein elhelyezett terveken gondolkodik. „Mint a tehén, amely tekintetét a borja felé irányítja, úgy öntötte bele minden szeretetét a templomba”, Írja róla az egyik felirat.
Gudea, Lagas uralkodója
Az ő idejéből származnak a legjobb sumér portrészobrok, a legszebb épületek és a sumér irodalom legértékesebb emlékei. Hosszú uralkodásának ideje alatt a táblák csak egyetlen háborúról tesznek említést: az elámi Ansam város elleni hadjáratról, Ansarnban ugyanis állítólag megölték a kereskedőit. De megelégedett a város megbüntetésével. Sehol sem olvassuk, hogy „a várost alárendelte saját istenének, és lerakta benne saját királyságának határkövét”. Gudea után a fia, Urningirszu lépett Lagas trónjára; Urningirszu után ennek fia, Ugme. Ezek uralkodásának idejéből nagy mennyiségű szobor, dombormű és épület (közöttük e királyok nagyméretű földalatti sírkamrái) maradt meg, melyek arról tanúskodnak, hogy Lagas kulturális felvirágzása nem állt meg. Haditetteikről és utódaikról a táblák nem tesznek említést. A jelek szerint Lagas politikai jelentősége az időszámításunk előtti huszonkettedik század első negyedétől kezdve hanyatlóban volt. Az utolsó ismert lagasi enszi Namchani volt; de az ő idejében Sumérban a vezető szerepet már Uruk vette át.
Az időszámításunk előtti 2131. év táján Utuchegal uruki enszi az akkád uralkodók példáját követve „a világ négy tájának királya” címet adományozta magának, és cselekedeteit is ehhez igazította. Megszűntek azok az idők, amikor a sumér városállamok a guteusoktól „tiszteleti ajándékokkal” váltották meg szabadságukat, meg keltett szűnniük. Utuchegal felkereste



Zamarovsky – Kezdetben volt Sumer Oldal 117
Nippurt, és „a föld nagy istene, Enki úr” ott megparancsolta neki — mint ezt egy felirata mondja —‚ hogy indítson hadjáratot Tirikan guteus király ellen, aki „hegyi sárkány és az istenek ellensége, és elragadta a sumér királyságot”. Élére állt tehát hadseregének, amelyet e parancs végrehajtására szervezett, és elindult észak felé. Tirikan seregét véres csatában legyőzte, őt magát elfogta, Mezopotámiát felszabadította a 125 éves guteus uralom alól. Uralmának azonban nem sokáig örvendhetett: vazallusa, az urbeli Urnammu időszámításunk előtti kb. 2125-ben megfosztotta trónjától, elfoglalta az Uruk fennhatósága alatt álló sumér és akkád városokat, és magát kiáltotta ki „Sumér és Akkád királyának”.
Hódolók Urnammu előtt
Urnammuval kezdődik Ur úgynevezett harmadik dinasztiája, mely több mint száz évig uralkodott (i. e. kb. 2124—2016). Hogyan jött létre ez az uralom, arról Urnammu maga tájékoztat törvény könyvének előszavában. A világ teremtése után An és Enlil nagy istenek elhatározták, hogy Sumér felett Ur és Ur felett Nannar holdisten fog uralkodni. Ezen uralom gyakorlásához azonban Nannarnak földi helytartóra volt szüksége: „egy napon” magához hívta Urnammut, és „megbízta az uralkodással”. Urnammu ezt a kötelezettséget elfogadta, és elfoglalta Urukot; azután Lagas ellen indult, ahol Namchani uralkodott, és azt is elfoglalta. E győzelem után „Nannar uralmát” nagyszabású reformokkal szilárdította meg, „hogy az országban megerősödjék az igazságosság, és emelkedjék a lakosság jóléte”. Úgy tűnik, hogy reformjai sikeresek voltak: Ur ugyanolyan dicsőségre és hatalomra jutott, mint az első dinasztia idejében. Ezt a dicsőséget a zikkuratok fejezik ki leginkább; Ur harmadik dinasztiájának hatalmát bizonyítják éppen úgy, mint az egyiptomi negyedik dinasztiáét a piramisok. Urnamrnu felújította Úr városában Nannar isten ősi templomát, amelynek alapjait talán egy évezreddel korábban rakták le, és azt a formát adta neki, amilyennek ma ismerjük. Felújította és megnagyobbította a zikkuratokat Eriduban, Nippurban és Urukban; egész sor templomot és palotát építtetett, és gondoskodott azok nagyszerű díszítéséről. De az öntözőcsatornák építését és karbantartását sem hanyagolta el; Ummához közel épített egyik új csatornájának maradványai máig megmaradtak. Urnammu idejében nemcsak egész Sumér egyesítése és központi kormányzása valósult meg, hanem első ízben került sor az élő sumér király istenítésére is. Az enszik, akik a független városállamok önálló uralkodói voltak, most királyi helytartókká lettek; sőt Urnammu utódai mint tisztviselőket egyik városból a másikba helyezgették őket. A királyi és a főpapi funkció egy személyben egyesült: „Sumér és Akkád királya” kezében összpontosult minden hatalom, aki az isten földi helyetteseként uralkodott. A templomi ingatlanok összeolvadtak a királyiakkal, a közösségi és egyéni földtulajdon rovására gyarapodtak; az osztálytagozódás tovább differenciálódott, és a rabszolgák száma emelkedett. A gazdasági élet ugyan megőrizte régi természeti jellegét (Nippurban, Urban és Urukban Urnammu a templomok mellett



Zamarovsky – Kezdetben volt Sumer Oldal 118
raktárakat építtetett azon termények és egyéb termékek tárolására, amelyeket a lakosság adó fejében szolgáltatott be), de jelentősen fejlődött az árutermelés és az árucsere és ezzel együtt a pénzforgalom lemért ezüsthasábok alakjában. Kifejlődött a külkereskedelem is, mégpedig úgyszólván az egész ismert világra kiterjedően. Mindez gazdagságot hozott Urnak, amellyel csak az elfoglalt akkád és elámi városokban szerzett zsákmány kelhetett versenyre. Mert Urnammu hódító is volt: Sumér határait előbb a szomszédos területek hozzácsatolásával, majd az így kitolt határokat ismét csak fegyveres erővel kellett biztosítani Urnammu fia Sulgi (Dungi), aki időszámításunk előtt kb. 2059-2016 között uralkodott, folytatta atyja művét; az ő idejéből zikkurat átépítések, új templomok, nagy mennyiségű szobrászati alkotás és kitűnő irodalmi emlékek maradtak ránk. Uralkodásának alkonyán katonailag elnyomott egy elámi felkelést, és egészen Asszíriáig hatolt; az assuri királyok kénytelenek voltak saját címükhöz még az „Ur királyának szolgája” jelzőt is hozzáadni. Sulgi fia Amarsuen (Burszin, i.e. kb. 2058-2050) megőrizte elődeinek hatalmát és tekintélytét. Dokumentumok maradtak arról, hogy tiszteletére templomokat építettek, és hogy a szobrai előtt még a távoli Esnunnában (a mai Aszmarban, Bagdadtól északra) is áldozatokat mutattak be.
A dolgok úgy alakultak, hogy ismét „Sumér birodalomról” beszélhetünk. De a sumér királyok túlértékelték erejüket. Minden győzelemért azoknak az embereknek a vérével fizettek, akik támaszaikul szolgáltak. A hadseregben és a közigazgatásban megüresedett helyeket idegenekkel, főleg akkádokkal töltötték be, úgy hogy Sumér fokozatosan elakkádiasodott. Hódításaikkal minden szomszédjukat ellenségükké tették; határaikat addig erősítgették, míg Sumér belsőleg kimerült. Burszin fia Suszin (Gimilszin), aki kb. időszámításunk előtt 20492041-ben uralkodott, az Eufrátesz középső folyásánál a „Nyugati fal” kiépítésével igyekezett a birodalmat biztosítani a nomád amoreusok betöréseivel szemben. Történelmi tapasztalatok hiányában azonban valószínűleg nem tudta, hogy a határokon épített fal még soha semmilyen országot nem védett meg. Az amoreusok, sémita eredetű törzsek tarka csoportja, Suszin fiának, Ibbiszinnek uralkodása alatt (kb. időszámításunk előtti 2041—2016 között) a „Nyugati falat” megerőltetés nélkül átlépték, Ibbiszin ugyanis keleten volt elfoglalva az elámita felkelés elnyomásával. Amikor az elámiakat elintézte, elindult az amoreusok ellen; ezzel viszont lehetővé tette, hogy az elámiak talpra álljanak. Alighogy leverte az amoreusokat, újból az elámiak ellen kellett hadba vonulnia, és ez a történet megismétlődött. Végül is a kétfrontos küzdelemben alulmaradt. A sumérok uralma Mezopotámiában örökre véget ért. Sőt, függetlenségüket is örökre elveszítették. Azután történelmük is véget ért.
Hiába siránkozott az utolsó sumér költő Ur pusztulása felett, hiába dicsőítette védőinek bátorságát, hiába könyörgött az istenek irgalmáért. Sumérnak már nem volt annyi ereje, hogy újból életre keljen. Kimerítették királyai hódító háborúi. A történelem erre csak egyetlen büntetést szabhat ki: lezárja egy nép történetét. Ami Ibbiszin veresége után következett, az már csak epilógus. „Sumérból elvitték a királyságot” — áll az utolsó szövegek egyikében.
A Tigris és az Eufrátesz elpusztított partjai csak gyomot termettek, a termő mezőkön csak bogáncs nőtt, a gyümölcsösök a nyesőolló nélkül maguktól kipusztultak... A csatornákban poshadt víz folyt, a mocsarakban megrothadt a nád... Az utakon nem járt senki, senki sem foglalkozott kereskedéssel többé... Az anya nem törődött gyermekével, a férj nem simogatta



Zamarovsky – Kezdetben volt Sumer Oldal 119
meg feleségét, a szerelmes nem talált szerelmet szeretője karjai közt, az emberlakta városok rommá változtak: a fekete fejűek népét saját lakóhelyükön irtották ki!” És azokat, akiket nem gyilkoltak le, elhurcolták, és rabszolgaságra vetették. A teljes pusztulástól csak két város menekült meg, amelyeket a győzők még Ur eleste előtt elfoglaltak: Iszin és Larsa. Az elsőt a Mariból jövő Isbiera amoreus hadvezér foglalta el, a másodikat Naplánum elámi hadvezér. Kis királyságokat alapítottak e városokban, és utódaik is itt uralkodtak. Az időszámításunk előtti tizenkilencedik század elején Szumuábum amoreus vezér Babilonban új királyságot alapított. Sorrendben az ötödik utóda, Hammurabi (időszámításunk előtt kb. 1791—1749 között) elfoglalta Iszin és Larsa városokat, és DélMezopotámiát Babilónia néven egyesítette.
A larszai imádkozó, Hammurabi korából
Így az időszámításunk előtti tizennyolcadik század közepén Sumér az „Óbabilóniaj birodalom” részévé vált. Hammurabi fiának, Samszuilumának uralkodása alatt (kb. időszámításunk előtt —l4177118-ben) Urban a közelebbről nem ismert Narámszin felkelést kísérelt meg; neve után ítélve akkád volt, de a babilóniai katonaság megerőltetés nélkül legyőzte. Körülbelül időszámításunk előtt 1736-ban Babilóniától délre egy kisebb területet elszakított Ilumail király, és azon úgynevezett tengermelléki dinasztiát alapított, amelynek a sumérok egyes maradékai is alattvalói voltak. Ez azonban az utolsó említés olyan sumér politikai mozgalomról, amelyben magukról a sumérokról is megemlékeznek. Az időszámításunk előtti tizenhetedik és tizenhatodik században, mielőtt Egyiptomban létrejött volna az Új birodalom, és Görögországban az achájok elkezdték volna első királyságaik kialakítását, a sumérok már kihaltak. Városaikat az új uralkodók részben felújították, de akkád népességgel. Az akkád nyelv végül a sumér nyelvet is kiszorította úgy, hogy csak a vallási szertartásokban és az írnokok szótáraiban maradt fenn. Így konzerválódott egy évezreden át, anélkül, hogy akár egyetlen szóval is gazdagodott volna. Majd végképp a feledés homályába merült.



Zamarovsky – Kezdetben volt Sumer Oldal 120
Ezalatt az idő alatt Sumér csak mint földrajzi elnevezés szerepelt a mezopotámiai uralkodók címei között. Használták az „Óbabilóniai birodalom” amoreus királyai (kb. az időszámításunk előtti 1893—1594. években), utánuk a kaszita és asszír királyok, végül az „Újbabilóniai birodalom” kaldeus királyai (az időszámításunk előtti 625—539. években). Majd Babilónia perzsa meghódítója, Kürosz is átvette, és még három utóda is „Sumér és Akkád királyának” nevezte magát. Ezt a címet csak Xerxész hagyta el időszámításunk előtt 482-ben. Ezzel Sumér hagyományainak utolsó maradványa is eltűnt. Amikor a görögök megismerkedtek Mezopotámia történelmével, a sumérokról még legendákból sem szereztek tudomást. Ezek a legendák éltek ugyan, de asszíroknak vagy babilóniaiaknak tartották őket. A sumérokról a régi egyiptomiak és a régi perzsák, de India régi lakosai sem jegyeztek fel semmit. A zsidók, akik magukat a suméri Urból való Ábrahám ősatyától eredeztetik, a sumérokról hasonlóképpen semmit sem tudtak. Még országuk nevét is elfelejtették — és Kaldeának nevezték! Volt azonban egy ókori történész, aki írt Sumérról, mégpedig görög nyelven: ez a babilóniai Bérosszosz nevű pap az időszámításunk előtti harmadik századból Babiloniak (azaz: babilóniai dolgok) című művében még néhány sumér király nevét is közölte. De a babilóniai papokat csak mint jósokat vették komolyan, nem mint történettudósokat... Így a sumérok nemcsak a történelemből tűntek el, hanem az emberiség tudatából is.
De megmaradtak alkotásaik. Legalábbis a legértékesebbek, amelyeket a babilóniaiak, az asszírok és Elő-Ázsia más népei átvettek és továbbfejlesztettek. Csakhogy erről régebben nem volt tudomásunk. Megmaradt a sumér ékírás, a számrendszer, a műszaki találmányok és a mezőgazdasági vívmányok, a sumér asztronómiai és orvostudományi ismeretek. Megmaradtak vallási elképzeléseik és nem utolsósorban társadalom- és államszervezeti alapelveik. De erről már szóltunk. És ott van a sumér művészet: a szobrászat, a festészet, az építészet, az ötvösművészet és főként a költészet. Erről is beszéltünk már, de csak történelmi mondanivalóit érintettük. Pedig a sumér művészetnek korántsem csak a történeti tanúságtétel a feladata, évezredes múltja során olyan műveket alkotott, amelyek ma is esztétikai élményt nyújtanak. Bár csak töredékek maradtak fenn, mégis ez a sumér hagyaték legfontosabb része. Sumér elsősorban művészetének köszönheti, hogy visszakerülhetett az emberiség tudatába, és hogy amíg emberiség lesz a földön, nem is tűnik el onnan soha. Céltudatosan nem részleteztük eddig a sumér művészettel kapcsolatos tudnivalókat. Minden fontos és lényeges dolgot egyetlen fejezetben akartunk összefoglalni. Fejezzük be a sumérok reánk maradt örökségének megismerését egy „képzeletbeli múzeum” megtekintésével.



Zamarovsky – Kezdetben volt Sumer Oldal 121
III.
A SUMÉR KULTURA



Zamarovsky – Kezdetben volt Sumer Oldal 122
7. fejezet
Épületek, szobrok, ékszerek
A sumér az alkotó emberek népe Volt. Ezt a legszemléletesebben és első látásra a képzőművészetük bizonyítja. Szobrászaik, festőik, vésnökeik, ötvöseik és természetesen építészeik művei bizonyítják, annak ellenére, hogy csak torzóban maradtak meg. A képzőművészetnek a többi művészettel szemben az az előnye, hogy nincs szüksége közvetítőre. A sumér költemény, ha nincs lefordítva, nem érthető; a matematikai vagy műszaki találmány szakszerű magyarázatra szorul. De a sumér szobor vagy épület előtt csak meg kell állnunk, és mintha csak egy antik, reneszánsz vagy modern mű előtt állnánk. Természetesen a szakszerű magyarázat itt is hasznos, mert felvilágosítást adhat a mű tartalmáról vagy céljáról, történelmi hátteréről, keletkezésének körülményeiről stb.; de ez nem döntő. Ami a legfontosabb: a gyakorlott szem és az esztétikai érzék; „a művészet felfogásának művészete”. A sumérok első képzőművészeti alkotásai az időszámításunk előtti negyedik évezred második felének elejéről származnak. Tehát igen régiek. De például a spanyolországi Altamirában vagy a franciaországi Lascaux-ban talált barlangi festmények legalább tíz-tizenöt évezreddel régebbiek. A közép-európai, kelet-európai, kaukázusi és közép-szibériai nőszobrok (vénuszok) a sumériakat ugyancsak évezredekkel megelőzték. A világ képzőművészetének története tehát nem a sumér művészettel kezdődik; ez csak egy új fejezete kezdetét jelenti, amelyben már a történelemből ismert népek művészetéről van szó, és amelyben Egyiptomot is Sumérral egyenértékű hely illeti.
Sumér váza
Amit a sumér képzőművészetből ma ismerünk, az töredékessége ellenére is mind mennyiség, mind színvonal tekintetében csodálatra méltó. A világ múzeumait díszítő sumér alkotások tucatjai kiállják bármiféle olyan alkotással az összehasonlítást, amelyet valaha és bárhol emberi kéz alkotott; a sumér műemlékek százai a legigényesebb mai mértékek szerint is jó átlagnak számítanak. Ezerszám vannak olyanok, amelyek méltók a kiállításra. Ipari színvonalon mozgó műveket a sumérok megszámlálhatatlan mennyiségben hagytak hátra. Ur



Zamarovsky – Kezdetben volt Sumer Oldal 123
városának zikkuratja körül hektárnyi területek vannak tele, de Uruk falai között is olyan tömegű kerámiatöredék található, hogy a régészek már fel sem figyelnek rájuk, legfeljebb, ha egy-egy épebb darabból hamutartót akarnak csinálni maguknak... Ugyanakkor más lelőhelyeken sokkal kisebb értékű cserépdarabokat vagy évezredekkel későbbi vázákat gondosan összeállítanak, konzerválnak és állítanak ki, sőt néha fáradságos munkával még a tengerből is kihalásszák őket. A sumér képzőművészet a történelem előtti kor mélységeiből meglepő hirtelenséggel bukkant fel és ért el meglepően magas színvonalat. Úgyszólván ezer éven át tartotta magát, mégpedig (a műtörténészek nem kis meglepetésére) nagyobb kilengések vagy „fejlődésbeli törések” nélkül, egészen addig a katasztrófáig, melynek a sumér nép áldozatául esett. A művészet azonban ekkor sem pusztult el; folytatódott a babilóniaiak és az asszírok műveiben, akik azt saját hozzájárulásukkal annyira felvirágoztatták, hogy amikor Európa egy évszázaddal ezelőtt megismerte, rnegdöbbenéséből nem tudott felocsúdni.* A tanítványok túlszárnyalták a tanítómestereiket ami a tanítványokra, és a tanítómesterekre nézve egyaránt hízelgő.
Hogy hol van a sumér képzőművészet kezdete és forrása, az aránylag bonyolult kérdés. Főleg, mert nem tudunk biztosan felelni egy másik még átfogóbb kérdésre: hol van általában a művészetek kezdete és forrása. „A művészet az emberiséggel egyidős”, halljuk gyakran; „a művészet az emberrel született”. Ez mindenesetre felemelően hangzik, de legalább azt a megjegyzést hozzá kell tűznünk, hogy ez az állítás nincs bizonyítva; az ember első képzőművészeti alkotásaival az ember létét bizonyító első tények megjelenése után csak év tízezredek múlva találkozunk. Az embernek fejlődnie kellett, hogy eljuthasson az alkotóművészethez, mégpedig a szó egyenes és átvitt értelmében egyaránt. A fejlődés útja az egzisztenciális anyagi igények kielégítéséhez szükséges eszközök, szerszámok készítésén át vezetett. Amikor megtanulták a fa, a csont, az agyag és a kő megmunkálását és alakítását, amikor az ember bizonyos technikai készségre tett szert, ezt esztétikai szükségletei kielégítésére is használni kezdte, mégpedig műalkotások, esetleg egyenesen művészeti alkotások készítésével. Amellett valószínű, hogy az emberi ügyesség fejlődésével együtt járt az emberi képzelőtehetség fejlődése is. A művészi tevékenységben a legrégibb időktől kezdve lényegében három „irányzatot” figyelhetünk meg: elsősorban a fennálló objektív valóság ábrázolását (például állatok, fák, fegyverek stb. realista ábráit), továbbá e valóságnak a képzelettel párosult ábrázolását (például emberek és földöntúli tények stilizált ábráit vagy szobrait), végül tisztán a képzelet alapján történő ábrázolást (például ornamentikát). Ugyanakkor a tartalom és az anyag formát tételez fel, a művészi színvonal pedig a gyakorlattól és a tehetségtől is függ; és minél többet törődik az alkotó nemcsak azzal, amit alkot, hanem azzal is, hogyan alkotja, a forma annál tökéletesebb, a művészi színvonal annál magasabb lesz.
* Ezzel kapcsolatban megemlítjük A. Matějček:,,A művészettörténet alapvonalaiban (Praha. 1961) kifejtett és nálunk meglehetősen elterjedt véleményét Babilóniában „a képzőművészet megrekedt a sumérok által elért színvonalon, és művészeti értéke az idők folyamán csökkent”, továbbá, állítólag „az építészetben sem jött létre olyan alkotás, amely a sumérok által elért szintet túlhaladta volna”. Bár ez a sumérokra nézve hízelgő, a tárgyilagosság kedvéért meg kell állapítanunk, hogy nem fedi a valóságot. E nagynevű művészettörténész iránti tiszteletünk ellenére meg kell állapítanunk, hogy ez az állítás nem teljesen igaz, és részben helytelen információn alapszik, éppúgy, mint a mai El-Obeid azonosítása a sumér Urral.



Zamarovsky – Kezdetben volt Sumer Oldal 124
Minderről sokat lehet vitatkozni, mert e fejlődés részleteit nem ismerjük. Számunkra itt most csak az a fontos, hogy már a történelem hajnalán esztétikai igény oly magas színvonalú kielégítésével találkozunk, ami az a társadalom lényegében alacsony fejlődési fokával szinte össze sem egyeztethető. Természetesen nem minden népnél van ez így — hiszen a nap sem süt mindenkire egyformán. Amikor a sumérokkal Mezopotámiában találkozunk, a művészi alkotás terén az első lépéseket már régen megtették; valószínűleg még a régi hazájukban és az új hazájukba vezető úton. Egyébként bizonyos mértékig az iskolaköteles kornál fiatalabb gyermekekre emlékeztetnek: írni még nem, de egy kicsit számolni már tudnak, és főleg szívesen rajzolnak és mintáznak agyagból. Amellett saját tapasztalatukból és abból okulnak, amit maguk körül látnak, és olyan felfogóképességgel és gyorsasággal tanulnak, hogy a jelentéktelenségből a világ élvonalába emelkedésüket egy tűzhányó „alkotó kitörésének” lehet nevezni. Mint tudjuk, Mezopotámia a sumérok bevándorlása idején nem volt teljesen sivatag. Folyói és lagúnái mentén ismeretlen eredetű és nevű népek éltek, akik a „neolitikus forradalmon” már régen túljutottak; nemcsak munkaeszközöket készítettek, hanem a szellem és a gondolat kedvtelésére szolgáló tárgyakat is. Fő anyaguk az agyag, a nád és a természetes festékanyag volt (kisebb mennyiségben talán az aszfalt és a sivatagi madarak ékes tollazata is, de erre nincsenek bizonyítékaink).
Legrégibb és általunk is kétségtelenül ismert művészi alkotásuk az agyagedények plasztikus, majd későbben színes ornamentikájú díszítése, de már agyagfigurák is megjelennek településeiken, és díszesen fonott gyékényekre utaló nyomokat is találtak. E régi emberek tálai és vázái egyszerűségükkel, tehát elegáns formáikkal tűntek ki. Hasszunából az időszámításunk előtti kb. ötödik évezred elejéről származó kerámián nem figurális díszítéssel találkozunk, a Szamarrából származó kerámián pedig, amely valószínűleg ugyanolyan régi, absztrakt festményekkel. De Szamarrában (és főleg az iráni Szuzában) a nem figurális és az absztrakt festmények mellett figurálisokkal is találkozunk: stilizált táncosnő-alakokkal, akik kézen fogják egymást, mint a papírból összeállított kivágott figurák. Halaf, Ur, Eridu és Lagas későbbi rétegeiben már férfiak és állatok (zsiráf, antilop, madarak) ábráival is találkozunk. Az ezekből a rétegekből származó első szobrászati alkotások ugyanolyan stílusban ábrázolt nőalakok, mint amilyet a csehszlovákiai Věstonicěben, az olaszországi Mentonban, vagy a szovjet Kosztenkiban találtak.



Zamarovsky – Kezdetben volt Sumer Oldal 125
De álljunk meg egy pillanatra a nem figurális és absztrakt festészetnél. Megvan mintegy hathétezer éves, nem a modern művészet „legújabb vívmánya”, nem a „Nyugat” terméke. Művészet ez is, mint bármi más, egyik leghétköznapibb megnyilvánulása például a népi ornamentika. Ha azt vetik ellene, hogy „érthetetlen”, ez lényegében félreértésből származik. A művészi felfogás eltér a gondolati felfogástól, mert benne elsősorban az ember érzései és képzelőtehetsége, és nem értelmi igényei fejeződnek ki. (De vegyünk példát más területről: értjük a fülemüle dalát vagy a csillagos eget? És mégis mindkettőt szépnek tartjuk). A műalkotás témája, tartalma, tendenciája stb. főleg a cél szempontjából fontos; de az alkotás művészi értékét önmagában véve egyik sem határozza meg. Ugyanez áll az absztrakt vagy a realista festészetre: az absztrakt festmény lehet a „színek ünnepe”, de „az őrület kifejezője” is; a realista képeknek pedig más előnyei és fogyatékosságai lehetnek. Művészet végeredményben csak egy van, ellenpólusa a művészietlenség és a giccs. Ami pedig az i.e. hatodik és ötödik évezredből származó, a sumérok előtti absztrakt és realista festészetet illeti, nincs okunk arra, hogy művészietlennek tartsuk. Ez a művészet körülbelül az i. e. ötödik és negyedik évezred fordulóján érte el csúcspontját; amikor a sumérok Mezopotámiába érkeztek, már hanyatlóban volt. Bár a leletek azt bizonyítják, hogy azokban az időkben „a művészek már kihaltak, és örökségük iparosok kezébe került” (Parrot), a sumérokra mégis felfedezésként hatott, és ösztönözte őket. Ki tudták válogatni az alkotások közül a legértékesebbeket, és fel tudták használni saját alkotásaikhoz. Hiszen az erősnek nem kell félnie a hanyatlástól, nem kell elzárkóznia annak „bomlasztó hatása” elől. E két elem, azaz a régi mezopotámiai művészet maradványai és az általunk közelebbről nem ismert sumér művészet összekapcsolásából Sumérban új művészet jött létre, amely végül is az Eufrátesz és a Tigris között élő népek alkotóművészetének tartalmát, formáját és irányzatát három évezredre meghatározta. És nemcsak az Eufrátesz és a Tigris között élő népekét: a sumérok új hazájukból kulturális gyújtópontot teremtettek, ahonnan az ihletés fényei ElőÁzsia valamennyi környező országát bevilágították.
Mindenekelőtt az agyag volt az, amiben és amiből a sumérok valóra tudták váltani képzőművészeti elgondolásaikat. Sumérban tulajdonképpen minden „az agyagban leli eredetét”: agyagból készítették használati tárgyaikat és munkaeszközeiket (láttuk már, hogy egyebek között még sarlóikat is), agyagból építették házaikat és templomaikat, agyagból készítették szobraikat. Sőt, sumér elképzelések szerint az ember is agyagból keletkezett ugyanúgy, mint a görögök szerint „a földanya csontjaiból”, azaz kövekből, az egyiptomiak szerint pedig az „életadó vízből”, Vagyis a Nílusból. Ami a kerámiát illeti, a sumérok megelégedtek a célszerű egyszerűséggel, a forma eleganciájával; készítményeik a mai fazekas piacokon is (ha volnának még ilyenek) elkelnének. A gazdagabb ornamentikájú díszítést értékesebb anyagból, azaz kőből és fémből készített vázák számára tartották fenn. A legrégibb időkből agyagplasztika aránylag kevés maradt, viszont annál több az i. e.-i harmadik évezred végéről. Minden lelőhelyen előfordult, és a múzeumokba nagy mennyiségű került a kutatók lapátja nyomán és a feketepiacról egyaránt. Ezek többnyire kis agyagplakettek, melyeket a mitológiából és az életből vett különféle motívumok díszítenek; az alakok ábrázolása mindig realisztikus. Nehéz közülük a legjobbakat kiválasztani; de mindenképpen közéjük tartozik a Szoptató anya és a Bárányt vivő fiú (mindkettő Lagasból származik, és ma a Louvre-ban van), az Összes későbbi „Madonnák” és „Jó pásztorok” prototípusai. A „szobrásziskola” céljait szolgáló agyagfigurák közül, amelyek kimunkálása művészi tekintetben magas színvonalú, szintén csak kettőt



Zamarovsky – Kezdetben volt Sumer Oldal 126
említünk: az Urból származó Istennőt áldozati vázával, amelynek kőből készített nagyított mását Parrot a távol fekvő Mariban találta meg a későbbi rétegekben, továbbá a Nőstény oroszlán fejes démont Lagasból (az előbbi jelenleg Londonban, az utóbbi Párizsban van).
Istennő áldozati vázával
Mint tudjuk, az agyag a suméroknál az írás anyaga volt; agyagba nyomták a levelek küldői pecsétjeiket. Igen sok pecsétet ismerünk, még több pecsétnyomót és pecséthengert. Bár ezek elsősorban gyakorlati célokat szolgáltak, „a személyi tulajdont jelölték”, továbbá „a mi aláírásunkkal egyenértékű szerepet töltöttek be” (J. Wiseman), mégis a művészetről szóló fejezetben kell róluk említést tennünk. A mezopotámiai művészetnek ugyanis az ósumér időktől egészen az újbabilóniai időkig egyik legfigyelemreméltóbb ága volt.
Sumer pecséthenger, azonosítatlan állatokkal
A legrégibb pecséthengerek az i.e. negyedik évezred végéről származnak, mégpedig Urukból és Dzsemdet-Naszrból; ezek jó vésnöki és rajzkészségről tanúskodnak. Némelyiken csak durván stilizált növények és díszítések vannak (köztük meander és kereszt), másokon viszont — amelyek azonban valószínűleg ugyanolyan idősek — szépen kidolgozott állatok, főleg bivalyok és antilopok. Egyik különösen régi rétegből származó hengeren nádból készített ház, egy másikon csónak ábrázolása látható. E metszetek tartalmi gazdagsága fokozatosan



Zamarovsky – Kezdetben volt Sumer Oldal 127
növekszik: agyagba vagy gipszbe nyomva (ahogyan ma a múzeumokban emléktárgyként árusítják) úgyszólván minden részletre kiterjedően illusztrálják a mezopotámiai mitológiát, realizmusuk folytán pedig a mezopotámiai növény és állattant. Megtalálható rajtuk úgyszólván minden isten és hős (az istenek közül leggyakrabban Anu és Inanna, a hősök közül Gilgames és Enkidu fordul elő), házi, sivatagi és a vallásos képzelet szülte állatábrázolások (szárnyas és szárnyatlan oroszlánok, embertestű madarak és madárszárnyú emberek, Földi és égi bikák, férfinak ábrázolt skorpiók és skorpiónak ábrázolt férfiak stb.).
Sumer pecséthenger
Ábrázolnak istentiszteleti jeleneteket, vadászati és csatajeleneteket, fogadásokat, építmények alapkőletételét, és nagy részük még ékírásos kommentárral is el van látva. E gyűjtemény (mintegy ezer példányból áll, és nem kerül nagyon sokba) látogatójának volna mit csodálni. Legjobban valószínűleg a metszetrajz finomsága és az ábrázolt témák durvasága közötti ellentét váltaná ki csodálatát: ez az embernek a sivatagban a természettel vívott könyörtelen harcát és a rettegett istenekkel szembeni tehetetlenségét tükrözi, „akiket kénytelenek szolgálni, de akiket képtelenek Szeretni” (S. Llovd). A föld egy másik ajándéka, amelyet a sumérok gyakorlati és művészeti célokra egyaránt felhasználtak, az aszfalt volt. Apró és nagyobb szobrocskákat készítettek belőle, főleg nőalakokat. Erről csak röviddel a második világháború előtt szereztünk tudomást, amikor az amerikaiak Adzsrabban mintapéldányokat ástak ki. Egyébként az aszfaltot kötőanyagnak használták mozaikábráknál, amelyek leghíresebbikét, az Urban talált Mozaikzászlót már ismerjük. Ez Woolley szerint realizmusa folytán minden más egyedi tárgynál szemléltetőbben illusztrálja a sumér nép életét az időszámításunk előtti harmadik évezred korai századaiban. Kompozíciós megoldása miatt Parrot szerint ez volt „a világon az első, lelki tartalmat kifejező kép” A sumér időkből a szó szoros értelmében vett kép nagyon kevés maradt ránk. Az Eufrátesz középső folyásánál fekvő Mariban talált leletek felfedezéséig az volt az uralkodó nézet, hogy kénytelenek leszünk megelégedni a sumér rajzok, illetve lineáris metszetek olyan mintapéldányaival, amilyeneket például az Entemen Ezüst vázájáról ismerünk (körülbelül az i. e. harmadik évezred első feléből), amelyen oroszlánokat, szarvasokat és az Imdugud mitikus madarat ábrázoló jó rajzok vannak, vagy amilyeneket a szárnyas istennőket ábrázoló kő- és agyaglapokon láthatunk. Parrot azonban Mariban Zimrilim király palotájában falfestményeket talált! Ezekkel a festményekkel kapcsolatban, amelyeknek „színei és alakjai mintha élnének”, sok kérdés merül fel. Nemcsak a festékek vegyi összetételével kapcsolatban, hogyan maradhattak meg máig eredeti frissességükben (össze lehet hasonlítani a színeket az ábrázolt fák és virágok mai színeivel), nemcsak a művészi színvonalukat, céljukat illetően stb.; hanem főként tartalmuk miatt. Pontosan a sumérok utáni időből, az időszámításunk előtti 18. századból származnak, de motívumaik, alakjaik ugyanolyanok, mint a pecséthengereken és plaketteken



Zamarovsky – Kezdetben volt Sumer Oldal 128
ábrázolt sumér domborművek alakjai, amelyekről már szóltunk. Ezekkel a régi — úgyszólván ezer év előtti — ismerősökkel nemcsak meglepő a találkozás, hanem kellemes is (bár az optimistákat általában csak kellemetlen meglepetések érik): látjuk itt, hogy az emberfejű szárnyas oroszlán szárnyai gazdagon színezettek, hogy a király „turbánja” vakító fehér, hogy a papok és méltóságok hosszú köpenye kockás színezésű (fehér, szürke, sárga és barna), hogy a halászon, aki nem túlságosan teli hálóval tér haza, kékes szoknya és sárga köpeny van... A sumér művészek alkotásait eddig csak színek nélkül láttuk, a Mariban talált freskók színessé tették látásunkat.
Falfreskó Mariban
Ami a kérdéseket és a lehetséges feleleteket illeti, adjuk át a szót ismét a leghivatottabbnak. „Nem tölthetünk sok időt a komplexum magyarázatával — mondja André Parrot az egyik nagy kompozícióról, amelyet Mari királya beiktatásának nevezett el — Figyeljük meg egy szerűen azt a négyfelé ágazó áramlatot, amely a szent edényből ered, és amely a bibliai Paradicsom négy folyójára emlékeztet. Figyeljük meg azokat a fantasztikus madarakat, amelyek egy stilizált fa körül állnak őrt, az az érzés támad bennünk, hogy kerubokat látunk a Paradicsomban, akik megakadályozzák a kertbe és az élet fájához való belépést. Hasonlóság, előkép? Akárhogy is álljon a dolog, megítélésünk szerint a Genezis könyve első fejezeteinek mezopotámiai elemeihez aligha lehetne jobb illusztrációt találni. . . A többi stíluselem másféle problémákat vet fel, nevezetesen a Kelet és az Égei-tenger menti világ kapcsolatainak problémáját. A festmény keretét sok tekervényből álló spirál díszíti. Ugyanilyen spirál díszíti a palota hatvannegyedik termében levő emelvény homlokzati oldalát, amelyet fogadási teremnek nevezhetünk. Nehéz olyan motívumot találni, amely ennél »égeibb lenne. A knosszoszi falfestmények és a Hagia Triada-i szarkofágok spirálöveikkel csodálatosan egyeznek azzal a díszítéssel, amelyet Mariban fedeztek fel. Melyik az eredeti, ki volt az ihlető? Zimrilim, Mari királyának rezidenciájában talált ékírásos táblák bizonyítják a Krétával fennálló gazdasági és kulturális kapcsolatokat. Nagyon furcsa volna, ha a kapcsolatok művészeti térre nem terjedtek volna ki. Ha a kereskedők utaztak, akkor feltételezhető, hogy az építészek és a dekoratőrök is utaztak. Az ókor nagy palotái nem voltak tiltott helyek, és építőik bizonyára nem zárt irodákban dolgoztak”. Hová is jutottunk el a sumér plasztika és festészet nyomait kutatva? A Biblia első könyvének illusztrációihoz; de hiszen ennek szövege fél évezreddel későbbi időből származik! És Kréta szigetére, amely „a történelem legnagyobb rejtélye.”



Zamarovsky – Kezdetben volt Sumer Oldal 129
De térjünk vissza a sumérok szobrászművészetéhez. Azokhoz a szobrokhoz, amelyeket a sumérok kőből és fémből alkottak, és amelyekből sokkal több maradt meg, mint az agyagszobrokból. Mint tudjuk, a mezopotámiai alluviumban a kő nagy értéknek számított. A sumérok részben az Eufráteszből és a Tigrisből nyerték; ha a halász hálójában megakadt egy a hegyes északról származó kavicsdarab, értékesebb fogásnak tartotta, mint a legízletesebb halat, egy folyami kőtömb felfedezése pedig egyenesen kincsnek számított. Egyébként a követ kénytelenek voltak kereskedelem vagy hadviselés útján beszerezni. Ezért nem lehet csodálni, hogy a sumér szobrászok a kővel szigorúan gazdálkodtak: mindig megkeresték az anyagnak megfelelő formát. Már az első sumér szobrok megtalálóinak feltűnt, hogy valami „takarékos megoldás”, „sűrítettség” van bennük, és hogy a domborművek „minimális területen maximális mondanivalót” ábrázolnak. A sumér szobrászok legfontosabb anyaga a kemény gránit és a porhanyós mészkő, a lágy alabástrom és a nehezen megmunkálható diorit, a drága karneol és a még drágább lazurit volt. Ezek kiegészítésére aranyat, ezüstöt, drágaköveket, fát és festékeket használtak; nem minden esetben, de gyakran. Erre vonatkozóan többnyire csak közvetett dokumentumokkal rendelkezünk. Az anyagnak ez a kombinációja és a szobrok kifestése ma szokatlannak tűnik, de a suméroknál ez éppen úgy szokásos volt, mint a régi egyiptomiaknál és görögöknél vagy a gót és a barokk stílus európai szobrászainál. A fémszobrokat, plaketteket a sumérok bronzból és rézből öntötték, a kisebbeket esetleg aranyból és ezüstből; a szoboröntés technikáját már az időszámításunk előtti negyedik évezred végén ismerték, és mesteri módon alkalmazták. De az anyag és a technika csak előfeltétel. Ami a szobrászatban (éppúgy, mint a többi művészetben) a legfontosabb, az: a tehetség. A sumér szobrászok pedig tehetségesek voltak: Olyan műveket alkottak, amelyek között „a művészet valóságos csodái” is találhatók.
Enteman király főpapja, Dudu
Mindenekelőtt figyeljük meg a domborműveket. Azok az apró kőlapocskák, amelyek az első sumér dinasztiából származó uralkodókat és méltóságokat ábrázolják, inkább dokumentális, mint művészi értékűek. Ugyanez vonatkozik a legrégibb sumér királyok győzelmeinek dicsőítésére készített legrégibb sztélékre is. Kivétel talán csak Eannatum király Keselyű sztéléje, Dudu főpap plakettje és a Virágos féldombormű. Az ilyen típusú, művészi értékűnek minősített domborművek közé tartozik a későbbi időkből Urnammu sztéléje és Gudea sztéléje.



Zamarovsky – Kezdetben volt Sumer Oldal 130
(Jelenleg a Louvre-ban vannak, ugyanúgy, mint a híres Narámszin sztéléje, amely valószínűleg akkád eredetű, de „sumér iskolából” származik.) Azok közöl a sztélék közül, amelyek nem az uralkodók haditetteit dicsőítették, legfigyelemreméltóbb az Oroszlánvadászat az i.e. huszonnyolcadik-huszonhetedik századból. Nyilast ábrázol, aki közvetlen közelről eltalál egy oroszlánt, egy dárdást, aki egy másik oroszlánnal küzd, és még egy oroszlánt, amely társának védelmében ugrásra készül; a közepes koncepció ellenére a jelenet tele van feszültséggel, és Frankfort az „első eseményt ábrázoló féldomborműnek” nevezte.
Oroszlánvadászat
A történelmi domborműveknél a dokumentális érték van túlsúlyban a művészivel szemben, a vallásos témákat ábrázoló domborműveknél azonban fordított a helyzet. Természetesen minden nagyon érdekes, amit belőlük a sumér istenekről és istentiszteletekről megtudhatunk, de számunkra legmegkapóbb bennük az alkotóik művészete. Főleg kultikus vázákról van szó, amelyek az időszámításunk előtti harmadik évezred első feléből származnak, mégpedig Urukból. A Váza bikákkal tökéletes mű, akárcsak az Oroszlános váza vagy a Gilamest bikákkal és madarakkal ábrázoló váza: ezek rajza kemény és kifejező (az ábrázolt témával pontosan egyező), a véső vonalvezetése biztos, a művész itt egyáltalán nem küzd az anyaggal, hanem meghódítja. Kitűnő domborművű kultikus vázákat ismerünk a későbbi évszázadokból és más lelőhelyekről is; de ezek között az elsőséget az egyik legrégibb váza tartja: az Uruki alabástrom váza. A sumér művész időszámításunk előtt kb. a huszonkilencedikhuszonnyolcadik században alkotta, három sávban istenáldozatokat ábrázol. A felső sávon a király vagy a főpap egy kosárban „a föld terményeit” viszi Inanna istennőnek, mögötte bátyja és férje Dummuzi (Tammuz) — az évenként meghaló és halottaiból újból feltámadó természet istene áll; a középsőn meztelen férfiak menete lépdel áldozati ajándékokkal „teli kezekkel”, amelyek nélkül az ember nem merészek „istenének színe elé járulni”; az alsón áldozati állatok és növények láthatók, amelyek a föld termőerejének két fő aspektusát jelképezik. (Jelenleg az Iraki Múzeumban van, a többiekhez hasonlóan, amelyekről itt említést tettünk; ennek másolata és egy további uruki Márvány váza a Berlini Állami Múzeumban van.)



Zamarovsky – Kezdetben volt Sumer Oldal 131
De a sumér szobrászművészet legnagyszerűbb alkotásai vitán felül a vallásos istenszobrok és az uralkodók szoborportréi. Stílus tekintetében nem egységesek, tekintettel az első és az utolsó megalkotása között eltelt csaknem ezerötszáz évre, ez egyáltalán nem meglepő. Vannak köztük művek, amelyek „a realizmus csodái”, mások úgyszólván „formalisztikusak”, vannak „klasszikusan tökéletes” művek és olyanok, melyek a mai értelemben vett „szépség törvényétől” elütnek. Természetesen akad közöttük olyan is, amelynek a kiállítási teremben csak a kora biztosít helyet (akárcsak néhány modern tárgy esetében divat), de most nem ezekről van szó. Több száz sumér szobor olyan magas művészi színvonalú, hogy a világ bármelyik galériájában mint korunk alkotása is figyelmet keltene, több tucatnyi pedig ezt a figyelmet egyenesen magára összpontosítaná! Legnevezetesebbek Gudea lagasi uralkodó szoborportréi: mintegy harmincat ismerünk; némelyiknek a feje, némelyiknek a teste hiányzik, de van közöttük majdnem sértetlen is. Gudeát realisztikusan, idealizálás nélkül ábrázolják; ha portréi között összehasonlítást teszünk, megállapíthatjuk, hogy körülbelül harminc- és negyvenéves kora között ábrázolják. Arcából és alakjából azt olvashatjuk ki, amit a szobrok feliratai is elmondanak: hogy békeszerető ember volt, a művészet szerelmese és pártfogója, „népének gondos pásztora”. (A szobrok többsége a Louvre-ban van, egy Chicagóban és egy — amelyet a feketepiacon vásároltak hétezer-ötszáz font sterlingért — a londoni British Museumban.) Az időszámításunk előtti 22—21. századbeli sumér szobrászok a Gudea szobrain megnyilvánuló művészettel ábrázolták fiát Urningirszut, számos lagasi méltóságot, feleségeiket és gyermekeiket is. A szobrok ábrázolta személyek többségét név szerint nem ismerjük, ezért a szobrok ilyen neveket kaptak: Fiatal férfi feje, Nő szalaggal, Áldozatot bemutató asszony, Férfifej. Hasonló stílusban alkották Lugalkiszalszi unokája kiváló szoborportréját is, amely azonban sokkal régebbi (kb. az időszámításunk előtti harmadik évezred derekáról származik). Ezekben a művekben André Malraux — nem minden ok nélkül — Constantin Brancusi „ovális koncepciójának” több mint négyezer éves előképét fedezte fel. Hasonló színvonalon mozog egész sor délről származó régebbi és újabb északi szobor. Közülük a legnevezetesebbek Mariból valók: Puzuristar kormányzó, Istupilum herceg, Felkötött állú harcos, Beduin, és főleg Istennő áldozati vázával (az i.e. második évezred elejéről); valamivel régebbi Ehihll intendáns, valamint Idinarum molnár szoborportréja.
Puzuristar kormányzó szobra



Zamarovsky – Kezdetben volt Sumer Oldal 132
Bár ezek valószínűleg sémita alkotások, mintájuk sumér eredetéhez nem férhet kétség. Jelenleg az aleppói múzeumban vannak, ahová Parrot szállította őket. Csak a Babilonban Koldewey által kiásott Puzuristar-szoborral történt meg, hogy a feje Berlinben, a törzse pedig Isztambulban van (ugyanis 1912-ben a török és a német kormány így osztozott meg rajta). Azok közé az alkotások közé, amelyek elütnek a lagasi és az uruki „esztétikai kánontól”, néhány isten- és emberszobor tartozik, El-Obeid-ből, Dijalijából, Mari régebbi rétegeiből, és főleg az aszmari Abu-templomból. Ezek az aszmari szobrok, amelyeket Frankfort ásott ki, tizenkét különféle nagyságú és szokatlan kiállítású alakból állnak; az i.e. harmadik évezred elejéből származnak, és a kutatók máig sem tudnak megegyezni abban, hogy isteneket Vagy embereket (,‚könyörgőket”) ábrázolnak-e. Mintha henger és gúla alakúra lennének stilizálva, de inkább beszélhetünk róluk szólva a „forma egyszerűsítéséről” vagy „a rövidítés realizmusáról”, mint „durva sematizmusról”. De legyenek a nézetek bármennyire is eltérők, olyan szobrokról van szó, amelyekben határozottan van valami varázs. Jelenleg egymás mellett állnak az Iraki Múzeum nagy üvegvitrinjében, ahol a mesterséges megvilágítás kihangsúlyozza köpenyük pasztellszíneit; nagy szemeik az égre tekintenek (néhányon csak üres szemgödör), kezeik imára vannak kulcsolva, arckifejezésük komoly; vajon milyen üzenetet akartak közölni?
Az aszmári szoborcsoport
A sumérok az isteneket többnyire ember alakúnak képzelték, és ilyennek ábrázolták is. Szobraikat szigorú realizmussal alkották meg, mintha ezzel az istenek irrealitását akarták volna tagadni; egyéni jelleg helyett inkább szimbólumokkal jellemezték őket. Az isteneken kívül sok félistent, démont és „felemás lényt” ábrázoló művet alkottak; ezek ábrázolása hasonlóképpen realisztikus. A legjobb ilyen típusú alkotások közé sorolható az Urból származó Bikaember (kb. az i.e. huszonkilencedik századból); szarvai és lábai ezüstből készültek, arca és törzse kőből, magassága kb. hatvan centiméter. (A különböző lelőhelyekről származó „sumér vonásokkal bíró minotauruszok” művészi színvonala úgyszólván azonos; egyiknek az arca feltűnően hasonlít Dudu lagasi főpap arcához.) A bronzöntvények közül legfigyelemreméltóbb az Imdugud madár, ez az El-Obeidból származó (kb. az időszámításunk előtti harmincadik századból) szétterpesztett szárnyú és oroszlánfejű sas.



Zamarovsky – Kezdetben volt Sumer Oldal 133
A babiloni Anzu a sumer Imdugud megfelelője
Kristálymészkőből készült az ún. Brooklyni szörny (kb. az i.e. huszonkilencedik századból); oroszlánfejét lehajtó nőt ábrázol, nevét az után a múzeum után kapta, amelyben jelenleg őrzik. Az első ez „ama szörnyek hosszú sorában, amelyek a mezopotámia művészetet minden nagy időszakában jellemzik — mondotta róla Frankfort —‚ és meggyőzően juttatja kifejezésre azt a rémületet, amellyel az ember tehetetlenségére eszmél az ellenséges világban”. Végül a sumérok országából származó legnagyszerűbb és legrégibb szobor, amely megérdemli a „nagy mű” jelzőt, a híres Varkai nő. Ma már tudjuk, hogy körülbelül az időszámításunk előtti negyedik és harmadik évezred fordulóján készült fehér alabástromból, lazuritból készített egykori szemei helyén ma sötét üregek vannak; egykori, valószínűleg festett fából készített haja hiányzik; orra részben letörve. Fényképes reprodukálásra kifejezetten alkalmatlan; még a legjobb reprodukciója (a Német Archeológiai Intézet varkai táborában levő ebédlőben) is úgy viszonylik az eredetihez (mely a bagdadi Iraki Múzeumban vau), mint a galvánarany a valódihoz. De ne engedjünk a felfedezője befolyásának; esetleg kissé elfogult lehet. Heinrich J. Lenzen helyett szóljon tehát André Parrot: „Közönséges halandó, főpapnő, királynő vagy talán istennő? E személyiségek bármelyikének ábrázolására alkalmas. Lehet egyik is, lehet a másik is. Mindezek végső szintézise... A világ szobrászatának képzeletbeli múzeumában a Varkai fej egyike azoknak az egyedülálló alkotásoknak, amelyek nem szorulnak magyarázatra: elegendő kiállítani. Az alkotó szellem egyik legnagyobb teljesítménye.”
A helyesen értelmezett építészet a művészet és a technika szintézise: a suméroknál az volt. Templomaik és palotáik romjaiban és városaik maradványaiban az építész, a mérnök, a szobrász, a festő, a szervező és a tapasztalt munkás együttes erőfeszítéseinek eredményét láthatjuk. Annak megvalósítását, amit ma követelménynek tartunk! Csak természetes, hogy a sumér építészetből azok az alkotások gyakorolják ránk a legnagyobb hatást, amelyek monumentalitásukkal tűnnek ki. Ezek elsősorban a zikkuratok, valóságos „műhegyek”, amelyek úgy emelkednek elénk, mint a végtelen sivatag igazi és örök uralkodói. Számunkra annál megragadóbbak, mert olyan anyagból építették őket, amelyet a monumentális építészet egyébként elvet. Építőiknek azonban nem állt rendelkezésre sem az asszuáni gránit, sem a kurd hegyekből származó mészkő, sem paroszi márvány. Agyagból, aszfaltból és nádból alkották meg, mégpedig úgy, hogy évezredeken át fennmaradtak. Ismeretes, hogy a zikkuratok a világ legrégibb monumentális építményei. Abban a formában azonban, amelyben ma ismerjük őket, évszázadokkal fiatalabbak az egyiptomi piramisoknál; az alapjaik viszont régebbiek. Az egyiptomi piramisokat egyszer és mindenkorra építették;



Zamarovsky – Kezdetben volt Sumer Oldal 134
ezzel szemben a zikkuratokon állandóan dolgoztak. Soha nem váltak „befejezett építménnyé”; a sumér történelem folyamán állandóan nagyították, szépítgették őket. Gyakran kellett teljesen felújítani egy-egy zikkuratot, mert a hódító első tette rendszerint a zikkurat megsemmisítése volt. A kutatók túlnyomó többségének véleménye szerint a zikkurat a mesterséges teraszra épített templomból fejlődött ki. Úgy tűnik, hogy prototípusuk az uruki „Fehér templom”, amely legkésőbben az időszámításunk előtti negyedik és harmadik évezred fordulójáról származik. Ez az Anu istennek szentelt templom ferde falú teraszon állt, amely (a későbbi ráépítés alatt) máig megmaradt; tehát egyfokozatú volt. Idők múlásával a háromfokozatú zikkuratok kerültek túlsúlyba, azaz a három mesterséges teraszra épített templomépületek. A sumér időkből tíz ilyen zikkurat maradt ránk; ezek közül legjobb az urbeli Nannar és az uruki Inanna-zikkurat. A sumér idők után a fokozatok száma növekedett; a legnagyobb mezopotámiai, a babiloni Entemenanki-zikkuratnak (,‚Az ég és a föld alapjainak háza”, a bibliai „Bábel tornya”) hét fokozata volt. Ez időszámításunk előtt a hatodik század elejéről származik (Nabopalaszar király kezdte építeni, és Nebukadnécár uralkodása idején fejezték be). A teraszok alaprajza mindig téglalap alakú volt, a falak enyhén ferdék és nem egyenlően magasak. Három külső lépcső vezetett fel rá (az egyik merőlegesen a legmagasabb fokon álló templomhoz, két oldallépcső az első fokozaton levő bejárati kapuhoz). A sumér zikkuratok elérték a huszonöt-harminc méter magasságot, tehát egy mai nyolc-tízemeletes ház magasságát, a babiloni fő Entemenanki-zikkurat, amelyet a világ hét csodája egyikének tartottak, kilencvenméteres magasságba emelkedett. Az egyes fokozatok falait falmélyedések és kiszögellések, talán zománcozott csempék és frízek is díszítették, felső szegélyüket agyagpalackokból fűrészelt korongdíszítés fogta össze, és egyben ékesítette is. A hegyek illúzióját, amelyen az istenek trónoltak, vagy a lépcsők illúzióját, melyeken az istenek leszálltak az emberekhez, vagy az emberek felmentek az istenekhez, a zikkuratok építészeti szempontból tökéletesen kifejezték. A zikkuratok fokozatai belül tömörek voltak. Égetetlen téglákból építették, ezeket aszfalttal rögzítettek egymáshoz, és (a szilárdság érdekében) kb. minden méternyi vastag réteg után nádból fonott gyékényt raktak le. A fokozatok felépítése mérhetetlen mennyiségű munkával járt. Például Ur zikkuratjához mintegy hét-nyolcmillió akkori vályogtéglára. tehát a mi szabványméretű téglánkból tíz-tizenkétmillió darabra volt szükség. Ezeket a téglákat kézi munkával kellett elkészíteni (ma ezek legyártásához egy átlagos teljesítményű téglagyár egész évi kapacitására lenne szükség) és természetesen a szárítóhelyre, onnan az építkezés helyére szállítani, és ott beépíteni. Az építmény szilárdításához (ugyancsak kézi munkával) körülbelül 75 000 négyzetméter gyékényt kellett fonni, ami a prágai Vencel teret több mint háromszor beboríthatná. Ezt a rengeteg munkát maguknak a szabad suméroknak kellett elvégezni (nem tudunk arról, hogy rabszolgák a templomépítésnél dolgoztak volna), hogy ezzel bizonyítsák, tanúsítsák tiszteletüket és hűségüket isteneik iránt, és biztosítsák maguk számára az istenek oltalmát. Mindezt állami és vallási kötelességteljesítés címén személyesen és ingyen kellett elvégezniük. A zikkuratok tetejére épített templomokról nem tudunk pontos képet alkotni. Egy kivételével mind az idő martalékává lettek. Ez a kivétel a már említett uruki „Fehér templom”. Alaprajza ugyanolyan, mint az Eriduban levő régebbi templomé. Vakítóan fehér vakolata az épület monumentális egyszerűségével tökéletes összhangban volt. A sumér zikkuratok jelenleg szürkésbarnák, mint a környező sivatag, eredetileg azonban valószínűleg színesek voltak. Nem tudjuk teljes bizonyossággal, de úgy tűnik, hogy például Ur zikkuratjának legalsó fokozata szürkésfehér, középső fokozata vörös, a legfelső pedig kékes színű volt. A mezopotámiai sivatag végtelen egyszínű síkságába ennél hatásosabb építményt a mai építész sem tudna belehelyezni.



Zamarovsky – Kezdetben volt Sumer Oldal 135
A zikkuratok a „függőleges építészet diadala” voltak; vízszintes ellenpólusukat a szent körzetekben épített templomok és paloták képezték. Az első sumér dinasztiák idejéből körülbelül húsz ilyen templomot ismerünk; igaz, hogy részint csak jelentéktelen maradványok és nem hiánytalanul azonosított alaprajzok formájában. De ez elegendő ahhoz, hogy e tekintetben is beszélhessünk a sumér építészet „aranykoráról”. Az alaprajz többnyire téglalap alakú volt, erősen tagolt homlokzati és oldalfalakkal; az épület sok nagyobb és kisebb helyiségre oszlott. Azoknak az isteneknek nevét, akiknek a templomot szentelték, nagyrészt nem lehetett megállapítani. Ezért az archeológusok rendszerint számokkal vagy betűkkel jelölik az épületeket. Legnagyobb közülük az uruki „D templom”, ennek alaprajza 80 X 30 méter. A későbi időkből több ilyet ismerünk: ezek a „sumér reneszánsz” építészet alkotásai.
A sumérok égetetlen téglából is építettek templomokat. Ugyanebből az anyagból óriási (néha két méternél is nagyobb átmérőjű) oszlopokat is építettek. Felületüket színes ékekből kirakott mozaikmintákkal díszítették, ezeket az ékeket a régebben falvédő és dekorációs célokra szolgáló fonott gyékényeken levő minták szerint illesztették be egymás mellé a falba.
Az Inanna-templom mozaikjai
A színek közül a fekete, a vörös és a fehér volt az uralkodó. E Seurat pointilizmusára emlékeztető díszítési mód (amellyel egyébként a sumérok előtti kerámián is találkozunk) legszebb mintapéldányai az uruki Inanna-templomból származnak. Valószínű, hogy a sumérok, mint a zikkuratok fokozatait, a szent körzetekben épített templomok külső falait is vakolták. Erről különféle, főleg szürkésfehér, vörös és kékes színű festékmaradványok tanúskodnak. A templomok falainak plasztikus (istenalakokkal és ornamentikával) díszítéséről csak a sumérok utáni időkből van bizonyítékunk, a templomi szobrokat illetően — kevés kivétellel — csak értesüléseink vannak. De hogy a szobrászok a templomok díszítésénél közreműködtek, ahhoz nem fér kétség. Erre a legrégibb bizonyítékokkal El-Obeidből rendelkezünk: réztáblák, melyeken fekvő bikát és Imdugud madarat ábrázoló kiváló domborművek vannak, ezek valószínűleg Enki templomának homlokzatát díszítették. A sumér templom építészeti megoldása a lakóépületből fejlődött ki. Erről nemcsak az alaprajz tanúskodik, hanem elnevezése. A „templom” fogalomra a suméroknak nem volt külön szavuk, a templom neve É volt, aminek jelentése „ház”. A templom tehát „isten háza”, mint ahogy a királyi palotát az „uralkodó háza” név illette. Természetesen olyan ház volt ez, amely méreteivel és kivitelezésével oly mértékben magasodott az egyszerű vagy a gazdag polgár háza fölé, mint ahogyan az uralkodó magasodott a polgár és az isten az uralkodó fölé. Az első



Zamarovsky – Kezdetben volt Sumer Oldal 136
sumér dinasztiák idejéből csak egyetlen királyi palotát ismerünk: ezt az amerikaiak ásták ki Kisben (miután a franciák „a nem nagyon biztató kilátások miatt” otthagyták), az udvaron és a nagy oszlopcsarnokon kívül hatvannál több helyiséget találtak benne. Hasonlóan díszes, esetleg még díszesebb palotáik voltak a későbbi sumér királyoknak — főleg városaik virágzásának idejében. Hasonlóan díszesek voltak e királyok halotti palotái is, a föld alatti királyi sírboltok. A legszebbekkel Urban találkozunk; némelyik már szabályosan boltíves. Ezzel az építészeti elvvel Európa csak az időszámításunk előtti negyedik században ismerkedett meg Nagy Sándor hódító hadjáratai során! De a sumérok nemcsak zikkuratokat, templomokat és királyi palotákat építettek, hanem elsősorban lakóházakat. Eredeti nádból készített lakásukat csak a pecséthengereken levő ábrákból és azokból a hagyományokból ismerjük, amelyek országokban máig élnek. Téglaépületekre vonatkozó bizonyítékokkal azonban már az i.e. negyedik évezred végéről rendelkezünk; az alaprajzok azt tanúsítják, hogy a házak aránylag szerények voltak. Nagyságuk és díszes kivitelezésük érhetően a tulajdonosok társadalmi állásától és vagyoni viszonyaitól függött. A sumér ház központja az udvar volt, ahonnan ajtók nyíltak (eredetileg gyékényfüggönyök) a nem nagyméretű lakóhelyiségekbe. Egyes falak szélességéből arra lehet következtetni, hogy voltak emeletes, sőt kétemeletes épületeik is. Az oszlopnyomokból erkélyekre és az udvar belső oldalán levő összekötő folyosókra lehet következtetni. És még valami: a házak alaprajza tekintetbe verte az akkori életviszonyokat, ésszerűen volt megoldva, és a kivitelezésük szolid volt. (Sumérban persze volt szegénység is, mint ahogy mindenütt volt és van szegénység. Ami a szegények lakását illeti, az inkább nevezhető „tetőnek a fej fölött”, mint építészeti alkotásnak.)
A sumér építészet két területen ért el csúcsteljesítményt: a monumentális építményeknél és a városépítésnél. Nem szabad ugyan elfelejtenünk, hogy a sumérok voltak a történelemben ismert első városépítők, olyan városok építői, amelyekben az emberek nomádokból telepesekké váltak, és a barbár életmódból felemelkedtek a civilizált életmódra. A sumér építészeket e feladat megoldása terén semmilyen szemrehányás nem érheti: mindent megtettek, amit tőlük a városok védhetősége tekintetében követeltek (több kilométeres városfalaik tanúskodnak erről ma is), tágas tereket és városi közlekedési útvonalakat létesítettek, a városokat ellátták ivóvízzel és csatornákkal (a legrégebbi, kb. az i. e. 3000-ből származó csatornát Nippurban találták meg), a lakónegyedeket pálmaligetekkel és zöldövezetekkel tették kiessé, középületeket építettek, amelyek növelték a polgárok büszkeségét és öntudatát; és mindezt meglepő tökéletességgel és minták nélkül alkották meg. Közel ötven évvel ezelőtt (1919-ben) írta Walter Gropius: „Ma nincs építészet; mi csak elődei vagyunk azoknak, akik később ismét kiérdemlik az építész elnevezést. Mert ez a név annyit jelent, mint a művészet mestere, aki a sivatagot kertekké alakítja át, és égbe nyúló csodákat hoz tető alá.” Ennek az összetett mondatnak az első része talán közvetlenül az első világháború utáni állapotra találó, a második része Viszont. . . Mintha a sumér építészek legpontosabb és legtalálóbb jellemzése volna! Öt, esetleg hat évezreddel ezelőtt élt építészeké!
Hátravan még a fémkovácsolás és az ötvösművészet: a képzőművészetnek két olyan ága, amellyel a sumérok nem kisebb dicsőségre tettek szert, mint a zikkuratokkal. Arról már tudunk, hogy a sumér művészek a vésőt és az árat mesteri módon kezelték. Azt a kitűnő eredményt, amit kő- és bronzalkotásaikkal elértek, az aranyból, ezüstből, elektronból



Zamarovsky – Kezdetben volt Sumer Oldal 137
és drágakövekből alkotott műveikben megismételték. Néhány esetben sokkal magasabb színvonalon is: ezen anyagok belső értékét a művészi értékkel megsokszorozták. Nincs a világon olyan biztosító társaság, amely meg tudná téríteni azt a kárt, amelyet ezen alkotások legszebbjeinek elvesztése okozna; elrablásuk megkísérlése ma éppoly kilátástalan, mint az értékük meghatározása. A British Múzeumban speciális riasztóberendezéssel és külön őrséggel biztosítják e kincseket. Az Iraki Múzeumban éjjel-nappal válogatott katonai osztag őrzi. Amellett ezekből a művekből aránylag kevés maradt fenn. Teljes leltáruk (beleszámítva a philadelphiai Egyetemi Múzeumban levő darabokat is) nem haladja meg a néhány száz tételt, és az egész gyűjtemény kényelmesen elférne egy nagyobb ékszerészkirakatban. Ebből a szempontból tehát a hasonló gyűjteményekkel nem hasonlíthatók Össze: például a Tut-AnchAmon sírboltjában talált kincsekkel, amelyeket a kairói Egyiptomi Múzeumban egy futballpálya nagyságú, tíz helyiségből álló osztályon tudtak csak elhelyezni, sem a homéroszi Trójából való „Priamosz király kincseivel”, sem a Szent Péter-templom, a londoni Tower vagy a prágai Loreta kincseivel. No de művészi szempontból... Emlékezzünk csak Woolley szavaira, amelyek ellen eddig senki sem tiltakozott! És a történeti szempontokat tekintve? Közel másfél évezreddel régebbiek, mint Tut-Anch-Amon és Priamosz kincsei: az időszámításunk előtti huszonkilencedik-huszonhetedik századból származnak! Kevés kivétellel mind Urból erednek. Leonard Woolley ásta ki ott e kincseket 1927-ben a „királyi temetőből”. Csak mutatványok tehát: reprezentáló, de nem túlságosan reprezentatív mutatványok, mivel a statisztikusok szavaival élve — az ott alkalmazott, a véletlenen alapuló mintavételi módszerhez hiányzott a kellő mennyiségű alapsokaság. Ezekhez hasonló tárgyakat más sumér városokban nem találtak, bár feltételezhető, hogy például Lagas vagy Uruk sem a királyok gazdagsága, sem a művészek ügyessége tekintetében nem maradt el Ur mögött. Esetleg találnak még Mariban, Larsában, Ummában, Nippurban? Bizonyossággal csak annyit lehet mondani, hogy az arany és az ékszer ellenáll az időnek; de nem tud ellenállni a hódítóknak és a tolvajoknak.
Mivel az arany nem rozsdásodik, és fényét sem veszti el, a sumér aranyművesek alkotásait ma éppúgy csodálhatjuk, mintha csak ma kerültek volna ki kezeik alól. Ur királyainak aranytálai, kancsói és serlegei az Iraki Múzeum mesterséges félhomályában úgy világítanak, mint a megvilágított szökőkutak a bagdadi alkonyban; ha a fénymérőt ráirányítjuk, a fényértéket felével növelik. Látásuk megkapó, és nemcsak az arany csillogása miatt. Az idomok vonalai kellemesek, az arányok kiegyensúlyozottak, megmunkálásuk egyedülállóan finom, ornamentikájuk (tört hullámvonalak) mértékletes, és kulturált ízlésről tanúskodik; felületüket a függőleges rovátkolás legyezőszerűen összeállított síkokra osztja, ami igen dekoratív hatású. Az aranyfegyverek és szerszámok művészi színvonala is magas (az ipari színvonalról nem is beszélve); főleg egy aranytőr tűnik ki, amelynek nyelve miniatűr arany- és ezüstékekkel van kiverve.
Az aranyverő művészet e csodálatos alkotásainak legcsodálatosabbja azonban a Meszkalamdug sisakja és a későbbi amivel Szargón bronzmaszkjának arany mintapéldánya. Nem harci sisak ez, hanem ünnepi meneteken és fogadásokon viselt sisak: pontosabban egy aranyparóka, amelyre rámintázták az uralkodó hajviseletét, egyetlen hajszál sem hiányzik róla. Valóban méltó fejdísz egy olyan uralkodó számára, akinek a „királysága az égből szállt le”.



Zamarovsky – Kezdetben volt Sumer Oldal 138
Meszkalamdug sisakja
A vertarany állatábrázolások közül talán leginkább a Bikafejek kötik le érdeklődésünket: mégpedig nagy számuk és tökéletes kidolgozásuk miatt. Rendszerint a sumér hárfa hangszekrényének elülső falát díszítették. Nagy, ívelt szarvuk és hatalmas szakálluk van. A két legjobb és legnagyobb ilyen fejen (ugyancsak Urból) a British Museum és az Iraki Múzeum osztozott. A bagdadi teljesen aranyból készült, csak a szemei vannak kék lazuritból; a londoninak a szarva vége és a szakálla is lazuritból van. A suméri művész bizonyára megértené Henri Matisse-t, aki egyik önarcképén zöld szakállt festett magának. Ezekben az aranyművesi alkotásokban a realizmus a fantáziával csodálatos módon egyesül: „Egyébként a bámulat abban is megakadályozott — mondta egy ízben Woolley —‚ hogy egyáltalán felfigyeljünk arra, hogy bikának nem jár szakáll.” Ha már a sumér hárfánál tartunk: ez a világ legrégibb ismert hangszere. Néhány példánya eredetiben is ránk maradt, sok pedig ábrázolásban (főleg a pecséthengereken). A hárfa nemcsak a művészetet szolgáló eszköz volt, hanem műalkotás is. Főleg az elülső hangszekrény falát díszítették mindig gazdagon, rendszerint mitológiai jelenetekkel. Egyik legrégebbin (az i. e. harmadik évezred első negyedének végéről) olyan típusú intarziák vannak, mint a Mozaikzászlón, vagy az ismert Farkas-bárány játékon. Első alkalommal találkozunk itt Gilgamesszel (két emberfejű bika között), ami e hősről kialakított mítosz rendkívül mélyre hatoló gyökereiről tanúskodik. Találkozunk itt emberskorpióval és valamilyen „állati lakomából” vett jelenetekkel is: a szamár hárfán játszik, a sakál tamburinon, a medve a taktust veri és táncol, a tőrrel felfegyverzett róka kosarában farkast és bárányt visz, mögötte az úri szolga méltóságával lépked az oroszlán... Olyan jelenetek ezek, amelyek — ha nem lennének sumér mesék illusztrációi — nyugodtan illusztrálhatnák Ezópus, Lafontaine vagy Krilov meséit is. A sumér aranyműves-művészetben (és általában a képzőművészetben) a bikák mellett leggyakrabban bakokkal és kosokkal találkozunk. Ezek az állatok a suméroknál a termékenység jelképei voltak, mint ahogy a bika az erőt jelképezte. Úgyszólván kivétel nélkül bokorral, vagy fa mellett ábrázolták őket. A kutatók a fában az élet jelképét látják, amiről a sumér mitológiában és a Bibliában is (,‚élet fája”) sok említés történik, a bokros jelenetben viszont annak „a bokorban a szarvánál fogva fennakadt kosnak” előképét látják, amelyet a Biblia szerint Ábrahám áldozott fel Istennek Izsák fia helyett (amikor Isten megelégedett azzal a készséggel mellyel fiának feláldozására adott parancsát teljesíteni akarta). A hasonló témákkal foglalkozó művek közül még két szobor méltó a kiemelésre, nevezetesen a Bak a bokorban és a Bak az élet fáján, amelyeket Woolley talált meg „A halál nagy gödrében”. Ez a



Zamarovsky – Kezdetben volt Sumer Oldal 139
két szobor a szobrász-, az aranyműves- és az ötvösművészet legmagasabb színvonalú együttműködését mutatja be. Az alig hatvan centiméter nagyságú állat a költő fantáziájával és a miniatűrfestő pontosságával van megmintázva. Feje és lábai vertaranyból vannak, hosszú szőre stilizált ezüstlemezből, szarvai és sörénye kék lazuritból, szemei hasonlóképpen lazuritból. A virágos fa meg a bokor ismét aranyból van, a talapzat ezüstből, lazurit és kagylóberakásokkal. Ez a két kis szobor évezredeken át feküdt egymás mellett az Eufrátesz partján levő homok alatt, ma egy óceán választja el őket egymástól: az egyik Londonban van, a másik Philadelphiában. A sumér ötvösművészet alkotásai közül valószínűleg Subad királynő ékszerei a legnevezetesebbek. A valóságban azonban ez csak (az i.e. a 29—27. századból való) néhány azonos értékű, Ur városában kiásott női ékszerkészlet egyike. Vannak közöttük aranygyöngyből, valamint vörös és kék féldrágakő hengerekből készült nyakláncok, arany homlok és hajdíszek, finoman vert aranyból készített fülbevalók (hét centiméter átmérőjű, tálacska alakú, több gramm súlyú félholdak és gyöngyház, arany hajtűk, csiszolt drágaköves és sima színarany gyűrűk, arany púdertartók, gombok, rozetták, karperecek, szóval minden olyan tárgy, ami a férfiak gazdagságáról, a nők ízléséről és az ötvösök művészetéről tanúskodik. Leghatásosabbak azonban talán azok a hosszú aranytűk, amelyek a fejék nyakszirti részéből nőnek ki, virágszár módjára nagy aranyvirágokat tartanak kék lazuritból készített bibével. A legegyszerűbb nyakék lazuritból, karneolból és aranyhengerekből van összeállítva, összesen 365 darabból áll... Pontosan tudjuk, hogyan viselték a sumér hölgyek ezeket az ékszereket. Az Iraki Múzeum egyik vitrinjében őrzik a Subad királynő kíséretéhez tartozó két fiatal nő fejét, abban az állapotban, ahogyan Woolley kiásta őket (életkorukat az antropológusok 24—26 évre becsülik). Koponyájuk a homok súlya alatt belapult, de az ékszerek sértetlenek maradtak. A haj összefogására szolgáló aranypántok hossza arra enged következtetni, hogy a sumér nők magas hajviseletet hordtak (ha nem éppen „tupírozottakat”, de valami hasonlót, amit a fodrászok ma „sisak”-nak neveznek), és hogy az aranylevelekből, - karikákból és - virágokból álló fejdíszeket mélyen a homlokukban viselték. Egy másik vitrinben a fejdíszek aranylevelei mellé helyezték a természetes mintákat, a múzeumtól ötpercnyire folyó Tigris partján található bükkfák és fűzfák leveleit. Ha a levelek erezetét és szárát összehasonlítjuk a fejdíszek aranyleveleivel, nyomban felötlik emlékezetünkben Wilde aforizmája „a természetről, amely utánozza a művészetet”. Katherine Woolley a megtalált koponyák és a pecséthengereken levő ábrázolások alapján megmintázta annak a nőnek a fejét, aki ezeket az ékszereket annak idején viselte. Eredetije a philadelphiai Egyetemi Múzeumban van, másolatai a British Museumban és az Iraki Múzeumban, de mindegyik az Ur királyi temetőjében talált eredeti ékszereket viseli. A sumér ötvösök alkotásait évente körülbelül egymillió ember nézi meg. És ha valamire érvényes az a mondás, hogy „ahány néző, annyi megigézett”, úgy erre az esetre feltétlenül. De érvényes arra az emberre is, akit nem szédít meg az arany csillogása, mert a Nemzeti Bank páncélajtói mögött munkaközben hozzászokott, de arra is, aki az egyik vitrin előtt állva bevallja, hogy a római Via Venetón van ékszerüzlete... Kimegyünk az Iraki Múzeumból, és megnézzük a Rashid Street árkádsorai alatt levő ékszerüzletek kirakatait: kitűnő munkák, de... A British Museumból lemegyünk az Oxford Streetre, és minden ékszerüzlet előtt megállunk: fényűzés és válogatott ízlés, de mégsem az... Hát a mi időnkben már nincsenek olyan aranyművesek és ékszerészek, akik a sumérokkal felvehetnék a versenyt? „Az urbeli királysírokból kikerülő nagy értékű ékszerek között olyan darabok vannak — írja C. W. Ceram —‚ amelyek miatt ma a párizsi Cartier-nek sem kellene szégyenkeznie.” Ezekre a szavakra emlékezünk a Rue de la Pa]x 13. szám előtt. Majd erről vitatkozunk a néhány lépéssel odébb levő kávéházban, amelyben Verlaine üldögélt.



Zamarovsky – Kezdetben volt Sumer Oldal 140
Természetes, hogy nem volt mind nagy mű, amit a sumérok alkottak. De az általuk alkotott nagy művek kiváltják csodálatunkat. És olyan kérdéseket támasztanak bennünk, melyekre nehezen találunk feleletet. Hogyan lehetséges, hogy a társadalmi fejlődés oly alacsony fokán ilyen magas színvonalú művészet fejlődött ki? Lehetséges volna, hogy a művészet színvonala független attól a gazdasági bázistól, amelyből kifejlődik? Hogyan lehetséges, hogy ezek a művek egészen más életmódot folytató és gondolkodású emberek esztétikai igényeit elégítették ki, de bennünk is művészi élményt keltenek? Hogyan lehetséges, hogy ezek a művek ötezer évvel ezelőtt is modernek voltak, és ma is azok? „Az értékeknek ez az állandó érvénye a marxista esztétika megoldatlan kérdése marad, mint ahogyan valamennyi élő és holt esztétika megoldatlan kérdése volt, és az ma is — írja Adolf Hoffmeister. — A művészet örökkévalóságáról beszélni éppúgy helyénvaló, mint a művészet lényegének változatlanságáról.”



Zamarovsky – Kezdetben volt Sumer Oldal 141
8. fejezet
„Szavak, szavak, szavak...”
A sumérok agyagból, kőből és fémből grandiózus műveket alkottak. De még grandiózusabbakat alkottak szavakból. A füstnél illanóbb, de ugyanakkor az aranynál tartósabb anyag ez, ha a költő fejezi ki gondolatait vele, és alkot képet belőle. Valószínűleg ezek a szavakból alkotott művek jelentik a sumérok legértékesebb hozzájárulását az emberi kultúra történetéhez. Himnuszok, imák, hősköltemények és sirámok; különleges műfajú is van: a példabeszédek. Minden — poézis. Szabad verselés, költészet rímek nélkül, és olyan ritmusra alapozva, amelynek szabályait nem ismerjük pontosan. Poézis, amelyet nem olvasmánynak szántak, hanem előadásra dobok, hárfák és lantok kíséretével. Csak töredékek maradtak fenn, azok is csak az igen késői időkből. Felérnek minden későbbi költői alkotással. Velük kezdődik a világirodalom, és egyúttal első ízben éri el tetőpontját. A sumér példabeszédek évszázadokkal régebbiek, mint az egyiptomi Tanítások, kétezer évvel régebbiek, mint a bibliai Példabeszédek könyve. A hettita Himnusz a Naphoz a sumér himnuszoknál tíz évszázaddal későbben keletkezett, az első sumér hősköltemények kétezer évvel régebbiek, mint Homérosz Iliásza és Odüsszeiája. Ezek a művek az idők mérhetetlen mélységében keletkeztek, de számunkra ma is megkapóak és igézőek. Gondolkodásra késztetnek, és olykor megdöbbentenek: amikor olyan kérdéseket és általánosításokat találunk bennük, amelyeket ma sem fogalmazhatnánk meg másképpen. Hogyan lehetséges, hogy a négy- és ötezer évvel ezelőtt elhangzott szavaknak számunkra értelmük van? Hiszen egészen más műveltségi színvonalon állunk, összehasonlíthatatlanul nagyobb történelmi tapasztalattal rendelkezünk, egészen más társadalmi viszonyok között élünk! Itt nem elég egyszerűen annyit mondani, hogy: a nagy művészet örökké él. Itt ismét hasonló kérdés előtt állunk, mint a sumér művészet modernsége, csakhogy ez a kérdés sokkal bonyolultabb, és egyelőre nem tudunk felelni. Ezek az ősrégi költői művek, amelyek esztétikai maradandóságukkal és gondolataik aktualitásával csodálatunkat váltják ki, más értékeket is tartalmaznak. Lehetővé teszik számunkra a sumérok megismerését, mégpedig tökéletesebben, mint a történészeik, közgazdászaik és jogászaik dokumentumaiból: betekintést engednek szívükbe. Lehetővé teszik, hogy képzőművészetüket és építészetüket jobban megértsük. (Milyen titokzatosak lennének számunkra például a gót katedrálisok, ha nem ismernénk a Bibliát? Mennyire tartalmatlan lenne számunkra a Parthenón dekorációja, ha nem ismernénk Homéroszt?) És nemcsak a sumérok jobb megismerését és megértését, hanem a babilóniaiak, asszírok, arabok és zsidók kultúrájának megismerését is lehetővé teszik számunkra. A zsidókon keresztül pedig a sumér kultúrából sok elem került át a keresztény kultúrába is. Így aztán könnyen belátható, hogy sok mindent jobban megértünk ma az európai kultúrtörténelemben, amit a sumérok felfedezése előtt csak homályosan sejtettünk. A sumér szavak azonban önmagukban véve halottak, az e szavakból összeállított alkotások megértéséhez szakembereket kelt segítségül hívnunk. Tudjuk, hogy vannak emberek, akik ezeket a szavakat le tudják fordítani, vannak olyanok is, akik az ezekből alkotott költeményeket is le tudják fordítani. A személyekkel már megismerkedtünk, most ismerkedjünk meg munkájuk eredményeivel. Nem a sumér költészet vagy irodalom történetéről van itt szó, nem is a sumér irodalom olvasókönyvéről. Csak egy kis ízelítőt akarunk adni nagyságáról.



Zamarovsky – Kezdetben volt Sumer Oldal 142
Kezdjük a példabeszédekkel: ezek a sumér költészet legrégibb művei, és a sumér nép régi bölcsességét fejezik ki. Ránk az újdonság ingerével hatnak, a második világháború előtt egyet sem ismertünk belőlük; ma már (ami S. N. Kramer és E. Gordon érdemének tudható be) háromszáznál többet. Mindannyi a Nippurban talált táblákról származik, egy részüket az első Peters-expedíció találta meg. „Ha olykor kétség merül fel bennetek az emberek testvériségéről, az összes népek és fajok közös emberségéről — mondja Kramer —‚ forduljatok a közmondásaikhoz, szállóigéikhez, példabeszédeikhez és tanításaikhoz. A közmondások minden más irodalmi műfajnál jobban áttörnek a kulturális ellentéteken és a gondolatvilágban mutatkozó különbségeken, és lehetővé teszik az emberek alaptermészetének megismerését függetlenül attól, hogy és mikor éltek. A sumér közmondásokat több mint 3500 évvel ezelőtt állították össze, és kétségtelen, hogy nagy részüket már leírások előtt évszázadokon át ismételgettek. Olyan néptől származnak, amely beszéde, egész környezete, erkölcse, szokásai, közéleti berendezkedése, gazdasága és vallása tekintetében különbözik tőlünk. s mégis, a sumér közmondások alaphangja feltűnően közel áll hozzánk. Nincs szükség nagyobb erőfeszítésre, hogy megtaláljuk bennük hajlamaink, gondolkodásunk, gyenge oldalaink és fogyatékosságaink, bonyodalmaink és ellentéteink tükröződését.” Vannak nálunk emberek, akik „még nem ölték meg a medvét, de előre ittak a bőrére”. A sumérok között is voltak, de mivel ott medvékről nem tréfálkoztak, így szóltak: „A rókát még nem fogta meg, de a nyakörvet már készíti.” Kerülhet nálunk ember a „csöbörből vödörbe”? Nem mondják-e nálunk, hogy „a sorsát senki el nem kerülheti”? Van olyan görög közmondás, hogy „Aki Kharübdisztől akar menekülni, Szkülla áldozatává válik”. A sumér változat így hangzik: „Amikor a vadbikától megmenekültem, a vadtehén taposott meg.” Nálunk ma már senki sem megy tönkre azért, mert hivalkodó kastélyt vagy tehénistállót épít magának; ez a nemesek kiváltsága volt. De a kérkedésre nálunk is akad példa: vannak emberek, akik például egy autóért képesek a szájuktól megvonni a falatot. A sumérok így beszéltek: „Aki úr módjára épít, rabszolga módjára él; aki rabszolga módjára épít, úr módjára él.” Mi is ismerünk olyan embereket, akiknek nem elegendő a szaktudása annak a funkciónak betöltésére, amelyet ellátnak? Sajnos, vannak, mégpedig nemcsak írnokok között, akikről a következő sumér közmondás szól: „Milyen írnok az olyan, aki nem tud sumérul?” Egyébként a mai gyorsírót vagy gyorsgépírót is megdicsérhetjük sumér módon: „Az olyan írnok, akinek a keze úgy mozog, mint a diktáló szája, az az igazi írnok!” Van nálunk olyan, aki arról panaszkodik, hogy „szerencsétlen napon született”? Ha van, szóról szóra az áll róla, ami a négyezer év előtti balszerencsés sumér emberről. Az ilyen balszerencsés emberről és általában az ügyetlen emberekről a sumérok azt mondták, hagy: „Ha vízbe teszed, piszkos lesz a víz, ha kertbe teszed, megrothadnak a gyümölcsök.” „Ruha teszi az embert” — mondjuk ma, ez a közmondás sumérul így hangzott: „A jól öltözött ember mindenkiből tiszteletet vált ki.” Szükséges-e párhuzamot keresni arra a sumér közmondásra, hogy: „A barátság egy napig tart, a rokonság örökké”? Vagy: „ A kovács kutyája nem borítja fel az üllőt, de felboríthat egy kanna vizet”? De fennmaradtak olyan sumér közmondások is, amelyek a szociális különbségeket tükrözik és jellemzik. Ezek rövid versek, amelyek egy egész könyvvel felérnek. „A szegénynek jobb holtan, mint élve: ha van kenyere, nincs sója, ha van sója, nincs kenyere, ha van húsa, nincs juha, ha van juha, nincs húsa.” De voltak olyanok, amelyek legalább vigasztalták a szegényt:



Zamarovsky – Kezdetben volt Sumer Oldal 143
„Akinek sok pénze van, esetleg boldog lehet, akinek sok terménye van, esetleg boldog lehet; akinek semmije sincs, az nyugodtan alhat.” Ez után a tucatnyi minta után már csak két közmondást, amelyek rávilágítanak, milyen érett bölcsességgel oldotta meg a sumér nép a támadó és védekező háború kérdését. A védekező háborúra való felkészülést szükségesnek tartotta: „Ha az ország fegyverben szegény, nem lehet az ellenséget a kapuk elől elűzni.” A támadó háborútól ekképpen óvott: „Elmégy, és meghódítod az ellenséges országot — majd jön az ellenség, és meghódítja a te országodat!” Kár, hogy a sumér uralkodók éppen ennek a két közmondásnak tanácsait nem szívlelték meg. Népük évezredekkel tovább maradhatott volna fenn. Talán a jelenkorig is.
A sumér költemények gyakran csak, kis töredékekben maradtak reánk akkád hangzásban, és igen sok esetben csak címekben (a templomi könyvtárak „könyvjegyzékeiben”). Azoknak a műveknek száma, amelyekről jelenleg tudunk, meglepően nagy: csak epikai mű majdnem kilencven van! Az a tény, hogy a sumér hősköltemények a világirodalom legrégibb ismert eposzai, már néhány évtizede ismeretes; ugyanez vonatkozik az istenekhez intézett sumér himnuszokra is. Az utóbbi években a sumérok a lírai költészetben is történelmi elsőségre tettek szert: megfejtették ugyanis a Martu istennek Numsudu isten leánya iránt érzett szerelméről szóló verset tartalmazó táblát, és megtalálták Suszinnak, Ur királyának szerelmi költeményét. Suszinnak ez a Szerelemdala „valószínűleg a legrégibb feljegyzett szerelmes dal” (J. Klima), de határozottan legalább ezer évvel régebbi Salamon király híres költeményénél, az Énekek énekénél. És bár utána sok szerelmes dalt és sokkal jobbakat is írtak, ez sem mondható rossznak. Az istenekhez szóló sumér himnuszok nagyrészt az időszámításunk előtti harmadik évezred végéből származnak, de akadnak köztük olyanok is, amelyek kétséget kizáróan fél évezreddel is régebbiek. Virágos nyelvezet, bőbeszédűség jellemzi őket, mint minden istenhimnuszt, művészi értékük azonban vitathatatlan. Reánk talán az teszi bennük a legmélyebb hatást, hogy az akkori ember rémült tehetetlenségérzetét fejezik ki az emberek által isteni rangra emelt erőkkel szemben. Itt valóban évezredes szakadékot érzünk, de nem sokáig, hiszen ezek a himnuszok az isteneket dicsőítik ugyan, de egyben azokat az erkölcsi normákat is, amelyek ma is érvényesek. A sumérok csak remegnek isteneik hatalma előtt; ha dicsőítik őket, azért teszik, mert megvédik a jót, az igazságot, a tisztességet, mert segítik a gyengéket és a megalázottakat. „Ki törődik az árvával, ki törődik az özveggyel? Az az árvák anyja, Nanse (istennő), aki védi az özvegyet, aki segíti a szegényt, az a királynő (Nanse), aki ölében ad menedéket a szükséget szenvedőnek, aki hajlékot ad a szegénynek.” A mienkhez annyira hasonló etikai érzésnyilvánítással más istenek, sőt az uralkodók dicsőítésére írt énekekben is találkozunk. Csodálatosképpen a sumér királyok katonai győzelmeit nagyon fakó nyelvezettel dicsőítik. Ezeket valószínűleg propagandisták írták, és nem költők. A sumér epikai költészetből, amennyire ma ismerjük, a legigényesebb esztétikai mértéket mintegy tíz mű üti meg. Ez pedig nem kevés. Hány mai mű állná ki négy évezred próbáját? Ezek nagyrészt sumér istenek és félistenek hőstetteit megéneklő ciklusok. Az egyikben Enkinek, a vizek és a bölcsesség istenének Kurral, a hegyi szörnnyel vívott küzdelme és győzelme van leírva; ha úgy tetszik, a barbárság felett győzedelmeskedő civilizáció mitológiai vetületét láthatjuk benne (a sokkal későbbi görög mítoszban a kentaurok és a lapithák harcaihoz hasonlóan).



Zamarovsky – Kezdetben volt Sumer Oldal 144
Suszin Szerelmi éneke (részlet)
Egy másik a hős Adapának a halhatatlanságért vívott sikertelen harcáról szól. Néhány töredék Gilgames uruki király hőstetteit énekli meg. A két leghosszabb Enmerkar uruki király hőstetteit beszéli el: az egyik költemény bevezetésében (amelynek Kramer Enmerkar és Aratta uralkodója címet adott) első alkalommal találkozunk az emberiség „aranykorával” és az „Édennel”. - „A régi időkben nem voltak a földön kígyók, nem voltak skorpiók, nem voltak hiénák, nem voltak oroszlánok, nem voltak vadkutyák, nem voltak farkasok, a világon nem volt félelem, nem volt borzalom; az embernek nem volt ellensége.. Részletesebben kell szólni az Etana kisi királyról szóló hőskölteményről, melynek Etana mennybe repülése címet adták. Csak töredékekben és csak akkád változatban maradt fenn, de feltételezhető, hogy sumér eredetű. Lagasban megtalálták a hozzá illő illusztrációt (egy, az időszámításunk előtti kb. huszonnegyedik századból származó pecséthengeren). Az ember első repülésének történetéről szól, legalább ezer évvel korábban, mint Daidalosz és Ikarosz görög mítosza. Nem kétséges természetesen, hogy a Daidalosz és Ikarosz repüléséről szóló mítoszt a görögök maguk költötték, tehát sumér-akkád befolyás nélkül. A két mítosz között egyébként is lényeges az eltérés: Daidalosz ugyanis szárnyakat talált fel, madártollakból maga készítette, Etana pedig egy sas segítségével emelkedett a levegőbe. Egy azonban közös bennük (ugyanúgy, mint a sokkal későbbi arab mesemotívumban, a Repülő szőnyegben), mindkettő az ember időtlen vágyát fejezi ki, azt, hogy repülni szeretne, azt a vágyat, amely annyira elszürkült, amióta a valóság messze túlszárnyalta a mítoszok álmait.
Etanát ismerjük a babiloni Királylistából: a világözönvíz utáni első kisi dinasztia tizenharmadik királya volt. Az istenek gazdagsággal, hatalommal, dicsőséggel és rendkívül hosszú élettel ajándékozták meg (1500 éven át uralkodott), tehát mindazzal, amit csak kívánhatott. Valami azonban nem sikerült neki: felesége nem ajándékozta meg fiúgyermekkel. Elindult hát a világba, hogy megkeresse a termékenység varázsfüvét, hogy elhozza asszonyának. Hogy útján milyen élményekben volt része, nem tudjuk, mert az erre vonatkozó versek nem maradtak ránk. Csak arról olvashatunk, hogy sikertelen keresés után a mindentudó és mindent látó Utu napistenhez fordult segítségért. Utu a sashoz utasította. De hogyan tudja egy földi lény elérni, hogy az égi madár segítségére legyen? Hát az történt, hogy amikor Etana a hegyek között bolyongott, egy keskeny szakadékban meglátott egy sast, amelyet egy kígyó taszított le oda, mert megette a kicsinyeit. Szárnyaival a sziklafalakat



Zamarovsky – Kezdetben volt Sumer Oldal 145
csapkodta, de sehogyan sem tudott kiszabadulni. Etana segítette ki a szakadékból, ezért a sas hálából felrepült vele a magasba, hogy megtalálhassa a varázsfüvet. A repülés leírása érdekfeszítő: a költő sohasem láthatta hazáját körülbelül harminc méternél nagyobb magasságból. Leírja elképzelését a változó távlatokról, kifejezést ad szorongásának, hogy az ember, ha elszakad a földtől, nemcsak a madárral, hanem az istennel is egyenlővé válik. De idézzük a költőt: „Amikor a sas felemelkedett vele, és leírta az első kört, így szólt Etanához: » Nézz körül, barátom, milyen a föld, nézd meg a tengert a hegyek lábainál!» A föld valóban csak dombnak látszott, a tenger pedig egyszerű folyómederré változott. Amikor feljebb szállt vele, és újabb kört irt le, így szólt a sas Etanához: »Tekints körül, barátom, milyen a Föld! A Föld olyannak tűnik, mint egy kis erdő.» Amikor magasabbra vitt-e, és harmadszor is kört írt le vele, így szólt a sas Etanáboz: »Tekints körül, barátom, milyen a föld! A tenger kerti árokká változott.» Amikor tovább repültek, és a sas egyre magasabbra körözött, Etanát elfogta a félelem: Körbe járattam tekintetemet, a Föld eltűnt szemeim elől, és szemeim nem látták a széles tengert. »Nem akarok tovább repülni az ég felé, barátom! Állj meg, hogy visszatérhessünk a földre.»” Hogy az ember első repülése hogyan végződött, nem tudjuk. A tábla befejező részét máig sem találták meg.
A sumér hősköltemények közül kétségtelenül a legfigyelemreméltóbb az Eposz Ziuszudra suruppaki királyról.
Ezzel ismét eljutunk a „világvízözönhöz”, amely az emberek képzeletét évezredek óta foglalkoztatta. Természetesen nem ahhoz a vízözönhöz, amelyről a Kínában, Indiában, Peruban, Ausztráliában, Burmában, Malájföldön, Litvániában, Walesben, Görögországban és más országokban elterjedt mondák szólnak. Ezekről E. Sollberger azt mondja, hogy itt „az emberi gondolkodásnak hasonló körülményekkel összefüggő hasonló reakciójáról van szó”. A bibliai vízözönről az Ur, Kis és Fara (az utóbbi éppen Ziuszudra Suruppakja) városokban napfényre került leletek alapján megállapítható, hogy a sumérok országában pusztító közönséges, bár a szokásosnál nagyobb méretű árvíz volt. Már említettük, hogy a világvízözönnek nemcsak „archeológiai oldala” van, hanem „irodalmi” is, az irodalmi oldal kutatása során az asszirológia történetében egy igen figyelemreméltó felfedezés született. E felfedezés jelentősége túlnőtt az asszirológia keretein! Az angol George Smith (1840—76) foglalkozását tekintve eredetileg nyomdai vésnök volt, de amikor megismerkedett az ékírás mutatványpéldáival, ez annyira felkeltette érdeklődését, hogy rászánta magát annak tanulmányozására. Esténkénti önképzéssel az asszirológiából oly mennyiségű ismeretet sajátított el, hogy 1866-ban kinevezték a British Museum asszisztensévé. Ott azután a Layard és Rassam által Ninivében kiásott Asszurbanipal könyvtárában talált táblák tanulmányozására fordította minden idejét. 1872. november végén az egyik táblán olyan szavakat talált, amelyek egyenesen elragadtatásba hozták. Felfedezéséről december harmadikán jelentést tett a „Bibliai Archeológiai Társaság” ülésén: felfedezte a világvízözön asszír-babilóniai leírását. Ez a leírás éppen olyan részletes, mint a bibliai, csakhogy sokkal régebbi! Angliában a felfedezés nagy izgalmat és elkeseredést váltott ki: ha Smith állítása igaz, akkor a Biblia nem „a hit és tudás első forrása”, amelynek szerzőit „maga az Isten ihlette”! Smith állítása pedig igaznak bizonyult: a tábla terjedelmes szöveget tartalmazott az asszír-babiloni Gilgames eposzból, amely szerint Gilgames uruki király meglátogatta Utanapistim suruppaki királyt, aki feleségével együtt túlélte a világvízözönt, amit az istenek büntetésből küldtek az emberek istentelensége miatt. Utanapistim elbeszélte Gilgamesnek, hogyan tanácsolta neki



Zamarovsky – Kezdetben volt Sumer Oldal 146
Ea, a vizek és a bölcsesség istene, hogy építsen magának hajót, amelybe vigye be minden élő magját, továbbá, hogyan menekült meg ezen a hajón. De az elbeszélés vége hiányzott. Hiába kereste Smith a British Museum sok ezer táblája között. Talán valahol Ninivében maradt... „Ninivében maradt? Akkor Smith induljon oda, és hozza el! Így majd kiderül, hogy az állítása helytálló-e!” Vakmerő indítvány volt; a régen halott város romjai között megtalálni egy meghatározott tábla egy meghatározott töredékét — egyenesen képtelenségnek tűnt. Lehetetlenebbnek látszott, mint megtalálni a mondabeli „gombostűt a szénakazalban”. A londoni Daily Telegraph ezer font jutalmat tűzött ki annak, akinek sikerül. Smith eleinte habozott, aztán mégis ráállt a dologra. 1873 tavaszán elindult a Kujundzsik-dombra, és megtörtént, amit senki sem hitt: megtalálta a hiányzó töredéket! Sőt, alig ötnapi ásás után, mintegy annak bizonytékául, hogy bátraknak kedvez a szerencse. Később a Gilgames eposzból további táblákat és töredékeket is talált — összesen 384 darabot! George Smith az eposz végleges feldolgozását már nem érte meg; még kétszer járt Mezopotámiában, és 1876-ban Aleppóban vérhasban meghalt. Az eposzban még ma is vannak hézagok; de a hiányzó részeket az összefüggésből könnyű kiegészíteni. Gilgames uruki király, aki kérharmadrészben isten, egyharmad részben ember volt, barátjával, Enkiduval lejött a világba, hogy hőstetteket végrehajtva hírnévre tegyen szert.
Gilgames legyőzi az oroszlánt
Útja kezdetben sikeres volt: egy hatalmas cédruserdőben legyőzte a szörnyet, Chumbabát, megölte az égi bikát stb., de azután kegyetlen csapás érte: Enkidu szörnyű betegségbe esett és meghalt. Barátja sorsa feletti elkeseredésében Gilgarnesen urrá lett a halhatatlanság vágya. Elhatározta, hogy megkeresi azt a növényt, amely halhatatlanná teszi. Útja során megérkezett Utanapistimhez, Suruppak királyához, akit az istenek halhatatlansággal ajándékoztak meg, úgyhogy minden világkatasztrófát túlélt, többek között a világvízözönt is. Gilgames arra kérte, árulja el neki a halhatatlanság titkát. Utanapistim a kérést némi vonakodás után teljesítette, de Gilgamesnek nem volt elég ereje ahhoz, hogy a nehéz feltételeket teljesítse, és hazatért Urukba. Élete hátralevő részét a város falainak építésével töltötte, és ezzel örökre biztosította a várost az ellenség támadásával szemben. Ezzel olyan érdemeket szerzett, amelyekért utódai emlékezetében halhatatlanná vált, bár ő maga végül is meghalt. A gondolat, hogy az embert a hazája érdekében végzett munka halhatatlanná teszi, valóban gyönyörű és nemes, és ha meggondoljuk, hogy három- vagy négyezer évvel ezelőtt támadt,



Zamarovsky – Kezdetben volt Sumer Oldal 147
méltán vívja ki csodálatunkat. De most nem ennek elemzéséről van szó: bennünket most az az epizód érdekel, amelyben Utanapistim Gilgamesnek elbeszéli a világvízözönt.
Az istenek megharagudtak az emberekre, mert nem hoztak nekik áldozatokat, és elhatározták, hogy az emberi fajt özönvízzel pusztítják el. Csak az igazságos Utanapistim menekülhetett meg: hajót épített hát Ea isten tanácsára, „az egészet fából és aszfalttal bekente. . . és felül ablakot készített rajta”. Azután „minden élőmagból vitt be, egész családját és hozzátartozóit is bevitte, pusztai állatokat és aprójószágot..., végül az ajtókat szorosan lezárta. És lőn, hogy az ég aljáról fekete felhő emelkedett fel, és hat napon és hét éjszakán át viharzott a szél, és a viharral együtt vízözön borította el a világot... s a vizek elöntötték a hegyeket, és az istenek kutyák módjára összehúzódva lapultak az egek korlátainál. . . s az egész emberiség sárrá változott, és a mocsár tető módjára terült szét a földön.” Azután vége lett a vízözönnek, a vizek leapadtak, és Utanapistim hajójával a Niszir hegyén kötött ki. Ez valóban nagyon hasonlít a bibliai történethez. Mit is cselekedett Noé ősatya, amikor bárkája az Ararát hegységben levő Niszir hegyén megfeneklett? „Kinyitotta a bárka ablakát, amelyet készített rajta, és kibocsátott egy hollót. Ez elrepült, és újra visszatért, amíg a vizek nem száradtak fel a földön. Ezután kibocsátott egy galambot, hogy megtudja, elapadtak-e már a vizek a föld felületén. Ez, mivel nem talált helyet, ahol a lába megpihenhetett volna, visszatért a bárkába. És újabb hét napig várt, és ismét kibocsátotta a galambot a bárkából. És a galamb estére visszarepült hozzá, és íme, leszakított olajfaágat tartott a csőrében. Noé ebből megtudta, hogy a vizek leapadtak a föld felszínéről. És további hét napig várt, és újból kibocsátotta a galambot, de az már nem tért vissza többé.” Az özönvíz elmúlt, és Noé áldozatot mutatott be Istennek.
És lássuk: mit cselekedett Utanapistim, amikor hajója megfeneklett a földön, és szilárdan nyugodott a Niszir hegyén? Ezt így beszélte el Gilgamesnek: „s amidőn elérkezett a hetedik nap, szabadon engedtem egy galambot. A galamb elrepült, de újból visszatért, mert nem talált helyet, ahol megpihenhetett volna, és ezért visszarepült. Kiküldtem egy fecskét és szabadjára engedtem. A fecske azonnal kirepült, de újból visszatért, mert nem talált helyet, ahol megpihenhetett volna, és visszarepült. Kiküldtem egy hollót, és szabadjára engedtem. A holló kirepült, és meglátta az apadó vizeket. Keres, röpköd, károg, de már nem tér vissza.” A vízözön elmúlt, és Utanapistim áldozatot mutatott be az isteneknek.
A két változat közötti hasonlóság ennél a két résznél a legfeltűnőbb; nincs szó szerinti egyezés, de a fő és lényeges pontokban annyira egyeznek a szövegek, hogy teljesen kizárt a két változat önálló létrejötte. Hogy melyik előzte meg a másikat? A felelet egyértelmű: az asszír-babilóniai a régebbi, és a zsidók legkésőbben a „babilóni fogság” idejében ismerkedtek meg vele II. Nebukadnécár király uralkodása idején (az időszámításunk előtti 604—562-ben). Azok a táblák, melyeket Layard, Rassam, majd Smith fedezett fel, Asszurbanipal idejéből, tehát az i. e. 668—631. évekből származnak. De Asszurbanipal feliratai megemlítik, ezek csak a régebbi szövegek „jó másolatai”. Később továbbiakat találtak; sőt előkerült Gilgames eposzának hettita fordítása is, amely az i.e. körülbelül a tizennegyedik századból származik, tehát mintegy száz évvel régebbről, mint amikor a bibliai hagyományok szerint Mózes élt, akit a Genezis könyve szerzőjének tartanak. Eddig ismert legrégibb változata Ammiszaduk babilóniai király idejéből származik, aki i.e. kb. 1702—1681 között uralkodott. Első részét az angol T. G. Pinches tette közzé Londonban 1898-ban, a másodikat az amerikai A. T. Clay 1922-ben Yale-ban, a harmadikat a francia A. Boissier 1931-ben Párizsban. Az egész eposz rendelkezésre álló teljes anyagát, amelyből kb. 3500 vers állítható össze, az angol R. Campbell-Thompson adta ki 1930-ban.



Zamarovsky – Kezdetben volt Sumer Oldal 148
Az újabb kutatások kimutatták, hogy a Gilgames eposz legrégibb változata, mely azokból az időkből származik, amikor a Genezis könyve még a Biblia szerint sem volt meg, nem az eredeti változat. A magja legalább fél évezreddel régebbi: a sumér Ziuszudra-eposz.
Ez az ősrégi eposz egy nagyon sérült táblán maradt ránk, a múlt század végén amerikai archeológusok találták meg Nippurban. Mintegy háromszáz versből állt; körülbelül százötven vers többé-kevésbé sértetlen maradt. A legjobb állapotban levő részét a német származású Arno Poebel philadelphiai sumérológus 1914-ben adta ki, és le is fordította. Ilyeneket olvashatunk benne: „Azután Ziuszudra, a király (Suruppakban) hatalmas (bárkát) épített. . . (Azután) a szelek összes viharai, mérhetetlenül erősek, egyszerre lecsaptak, és abban a pillanatban a vízözön elöntötte az összes áldozati helyeket. Azután hét nap és hét éjjel a vízözön elöntötte a földet, és a szelek vihara a nagy bárkát a magas vizeken dobálta.. .“ Amikor a vízözön véget ért, és Ziuszudra bárkájával a szárazföldre került, áldozatot mutatott be An és Enlil isteneknek. „An és Enlil megkedvelték Ziuszudrát, és olyan életet adtak neki, mint az isteneknek: örök lelket leheltek belé, amilyen az istennek van. Azután Ziuszudra király, a növények nevének és az emberi magnak megőrzője elhatározta, hogy az élet országában, Dilmun földjén, azon a helyen fog lakni (örökké), ahol a nap kel.” Ennyit a legnagyobb asszír-babiloniai költői műről, annak régebbi sumér mintájáról és gyengébb bibliai utánzatáról, és arról, hogyan oldotta meg a tudomány a történelem egyik legnagyobb irodalmi rejtélyét.
A vízözön azonban nem az egyetlen esemény, amely összekapcsolja a sumér költészetet a Bibliával. A sumérológusok az utóbbi évtizedekben egész sor ilyen összefüggést fedeztek fel. És amellett az a legérdekesebb, hogy egyáltalán nem keresték ezeket. Tábláik megfejtésén dolgozgattak — és egyszerre azt sem tudták, mitévők legyenek a meglepetéstől: akárcsak Thor Heyerdahl, amikor a Csendes-óceánon a Kon-Tiki fedélzetére feldobta magát egy addig ismeretlen hal, vagy Ernest Denis, aki az örvös paradicsommadarat kutatva Új-Guineában, ráakadt az addig ismeretlen Chimbu törzsre. Ez történt Jób könyvével is, amelyet a zsidók és a keresztények egyaránt a megrendíthetetlen istenhit és istenszeretet ragyogó példájának tartanak, és amely a Biblia művészi szempontból legértékesebb története. Uz országban élt egy Jób nevű becsületes, igazságos és istenfélő férfi. Sikerekben gazdag és szerencsés ember volt. Hét jó fiút és három leányt, hétezer juhot és háromezer tevét, sok ökröt, szamarat és szolgát, sok egyéb vagyont és sok barátot mondhatott a magáénak. Isten azonban egyszer vitába szállt miatta a Sátánnal. A Sátán azt állította, hogy Jóbot elhagyja istenfélelme, ha elveszíti gyermekeit, vagyonát és barátait. De Isten bízott Jóbban, és megengedte a Sátánnak, hogy azt tegyen vele amit akar, csak az életét nem veheti el. A Sátán az isteni engedély birtokában munkához látott: előbb megfosztotta Jóbot vagyonától, majd gyermekeitől, egészségétől stb. De Jób minden csapás után magasztalta az Istent, és akkor sem szűnt meg őt magasztalni, amikor a felesége is elszakadt tőle, és a barátai is eltaszították maguktól: „Isten adta, Isten elvette, áldott legyen az ő neve!” — mondotta. Végül is a Sátán meghátrált, és Isten mindent visszaadott Jóbnak, amit tőle a Sátán istenfélelmének e kipróbálása során elrabolt (sőt vagyonát megkétszerezte), és bánatát örömre változtatta. Arról, hogy ennek a történetnek sumér előzménye volt, csak 1954-ben szereztünk tudomást, amikor azt S. N. Kramer felfedezte, és megoldotta a mintegy százharmincöt versből álló és hat táblán fennmaradt történetet. (A táblákból négy Philadelphiában, kettő pedig Isztambulban



Zamarovsky – Kezdetben volt Sumer Oldal 149
van). Bevezetése így hangzik: „Az ember állandóan magasztalja istenének nagyságát, a szolga tisztelje istenének szent Szavát. . .“ Jób Könyvének művészi színvonalát nem éri el, de alapgondolata ugyanaz: ha az ember szenved, ez azért van, mert az Isten megengedte, és az ember helyesen cselekszik, ha tekintet nélkül a szenvedés igazságtalanságára, nem veszti el hitét, és Istent állandóan magasztalja, amíg meg nem könyörül rajta. Ez a „nem elveszíteni a hitet”, máig időszerűnek hangzik, de a két történet tanulságának elemzése itt most mellékes. A fontos annak megállapítása, hogy a sumér történet a bibliainál több mint ezer évvel régebbi.
Költeménytöredék i.e. 22 évszázad
Mint a sumér költemény rövid kivonatából látjuk, több mint ezer évvel a Biblia előtt „őrző védelmezőkkel”, angyalokkal is találkozunk. Más sumér költeményekben viszont az „élet fáját” említik, amelyről a Bibliában is igen sokszor esik szó. Az időszámításunk előtti harmadik és második évezred fordulójáról származó pecséthengeren levő illusztráción látható „Éva megkísértésének” bibliai esete. Az az elképzelés, hogy az embert agyagból teremtette Isten a saját hasonlatosságára, ugyancsak sumér eredetű, hasonlóképpen az is, hogy az Isten az embert azért teremtette, hogy Istennek (illetve a sumérok szerint az isteneknek) szolgáljon. Ezzel az elképzeléssel több ízben találkozunk, legkifejezőbben a philadelphiai Egyetemi Múzeumban levő két nippuri táblán és az ismeretlen eredetű (feketepiacon vásárolt) sumér táblán, amelyet a párizsi Louvre-ban őriznek. „De lehetséges, hogy összehasonlító elemzésünk legérdekesebb eredménye az a magyarázat, amellyel a sumér költészet az édenkertről szóló bibliai mese egyik legtitokzatosabb motívumával kapcsolatban szolgál, nevezetesen arról a nevezetes helyről, amely leírja Évának, »az összes élők anyjának< Ádám bordájából való teremtését.” Mielőtt azonban folytatnánk S. N. Kramer szavait, egy rövid megjegyzéssel tartozunk. Itt az Enki és Ninchurszag című költeményről van szó, a történet a sumér „istenek édenében” Dilmunban játszódik le. Dilmun az „élet országa” volt, mely mindenben bővelkedett, amit az istenek



Zamarovsky – Kezdetben volt Sumer Oldal 150
óhajtottak; csak vize nem volt. Ezért Enki, a víz és a bölcsesség istene megparancsolta Utunak, a Nap istenének, hogy lássa el vízzel; amikor ez megtörtént, Ninchurszag, az istenek anyja nyolc növényt termesztett benne. De Enki ezeket a növényeket kitépdeste és megette. Erre Ninchurszag istennő nyolc betegséget bocsátott rá, amelyek nyolc különböző szervét támadták meg, és elhagyta Dilmunt. Amikor Enkit már a halál fenyegette, és a többi istenek nem tudtak segíteni rajta, megjelent egy róka, és kijelentette, hogy megfelelő jutalomért visszahozza Ninchurszagot, és rábeszéli, hogy gyógyítsa meg Enkit. Hogyan sikerült a rókának visszahozni az istenek anyját, milyen jutalmat kapott, és hogyan tudta Ninchurszagot rábeszélni a gyógyításra, arról nincs tudomásunk; a versek egy része megsérült. Tudjuk viszont, hogy Ninchurszag nyolc orvos istennőt teremtett, mindegyikük hozzálátott Enki egyegy beteg szervének: foghúsának, fogainak, szájának, kezeinek, bordáinak stb. a meggyógyításához. Itt újra a bordánál vagyunk, mégpedig Enki bordájánál, és nem Ádáménál, de adjuk vissza a szót Kramernak: „Miért éppen a bordák? Miért tartotta a zsidó szerző előnyösebbnek a bordákat, és nem Ádám valamely más szervét az asszony megteremtésére, akinek neve: Éva, a bibliai elképzelések szerint »az, aki életet ad»? Ennek okára akkor találunk magyarázatot, ha helyt adunk annak a feltevésnek, hogy a Paradicsomról szóló bibliai elbeszélésnek sumér irodalmi háttere volt, amit a Dilmunrót szóló mű szolgáltat. A sumér költemény szerint Enki egyik beteg szerve a bordája volt. A „borda” fogalom kifejezésére a sumér nyelvben a ti szó szolgált. Az Enki bordájának kigyógyítására teremtett istennő neve Nin-ti, „borda asszony”. De a sumér ti azt is jelenti, hogy „életet adni”. Tehát a Nin-ti név azt is jelentheti, hogy „asszony, aki életet ad”, azt is hogy „borda asszony”. A sumér irodalomban tehát a „borda asszony” azzal a módszerrel azonosítható: az „asszonnyal, aki életet ad”, amelyet szójátéknak nevezünk. Ez volt az egyik legrégibb irodalmi szójáték, amelyet átvett és megtartott a Paradicsomról szóló bibliai elbeszélés, bár a szójátékot nem tudta átvenni, mivel a „borda” fogalomra vonatkozó zsidó kifejezésnek semmi köze nincs az „annak, aki életet ad” kifejezéshez. Bizonyára mindenkit nagyon meglepett, amikor a sumérológusok — archeológusok és filológusok — megmagyarázták a bibliai világvízözönről szóló legendát. De gondolt-e valaki is arra, hogy a sumérológusok Évának Ádám bordájából való megteremtését is megmagyarázzák?
A Biblia sumér előzményei érdekesek; de a sumérok tulajdonképpeni irodalmi alkotóművészete szempontjából nem túlságosan fontosak. Ismerünk jelentősebb, művészileg értékesebb műveket: elvégre az eredeti értékét nem az utánzatok határozzák meg. Ezek közé a művek közé elsősorban a sumér vallásos és mitológiai költemények tartoznak. De van egy kis hibájuk, aki nem sumérológus, megjegyzések és magyarázatok nélkül nehezen érti meg. Mivel a magyarázatok a költemények (éppúgy, mint az adomák) élvezetét elrontják, hagyjuk meg ezt az örömet a szakembereknek. De fenntartjuk magunknak azokat a történeteket, amelyek akár a mai újságokban is megjelenhetnének. A napilapok első oldalán általában gazdasági és politikai híreket közölnek. Csengjen fel szerszámotok hangosan! Valami ilyesféle címet lehet adni például aratás idején a vezércikknek. Ezt a címet szó szerint fordítottuk egy, az időszámításunk előtti második évezred első feléből származó sumér „földműves-naptárból”. Sukallitid földműves jelentős ésszerűsítése! Végre biztosan megvédhető a termés a nap égető heve ellen! Ezek a címek ugyan nem sumér eredetűek, de a sumér eredetű Sukallitid újításának ismertetése . „A kertben öt-tíz helyen, tehát mindegyik ilyen helyen védőpajzsnak fát ültettem. Ennek a fának a



Zamarovsky – Kezdetben volt Sumer Oldal 151
védőpajzsa, tehát a nagy árnyékot adó »sarbatu» fáé hajnalban, délben és szürkületkor árnyékot ad. Soha nem tűnik el (mármint az árnyék).” Egyébként igen jól megfelelne egy tanulságos szórakoztató tárcának a következő cím: A házasság — öröm. A válás megfontolandó.
Ami a politikai tájékoztatást illeti, a napilapok első oldalait heteken át meg lehetne töltenie például az Enmerkar uruki király és Aratta uralkodója esetéről szóló eposz kivonataival; csak éppen az alcímeket kellene pótlólag megírni. Uruk követeli Aratta behódolását! Enmerkar uruki király kihirdette: „Uruk számára Aratta lakosai ügyesen verjenek aranyat és ezüstöt, hozzanak Urukba a sziklafalakról tiszta lápiszlazuritot, hozzanak Urukba drágaköveket!” Az uruki király személyes követe Arattába utazik! Enmerkar a követének ezt a parancsot adta: „Menj Aratta uralkodójához, és mondd meg neki: Elriasztom a népet abból a városból, mint a madarat a fájáról, elriasztom, mint a madarat, más fészekbe, feldúlom Arattát! . . . Porral borítom be, mint kegyetlenül elpusztított várost, az Enkitől megátkozott Arattát, hitemre, elpusztítom azt a várost, hogy csak a romjai maradnak meg!” Aratta visszautasítja az uruki fenyegetéseket. „Enmerkarnak mondd meg, követ, ezt az üzenetet, ezt a jó üzenetemet; . . . Engem a szent manna vezetett Arattába, az isteni szent parancsok országába! Hogyan adhatja meg magát tehát Aratta Uruknak? Nem! Aratta nem adja meg magát Uruknak!’ Lesz-e párviadal a királyok között? Azon hírek hatására, amelyeket az uruki propaganda terjesztett, hogy manna istennő segíti Enmerkart, Aratta uralkodója személyes követ útján azt üzeni, hogy alárendeli magát, de csak azzal a feltétellel, ha Enmerkar „sok terményt” küld neki; ellenkező esetben „a királlyal megvívandó párviadalt választja”. Enmerkar elfogadja Aratta kihívását: ha harc kell, legyen harc! Ő maga azonban nem szándékozik megvívni: elküldi a helyettesét. Azért az engedményért, hogy elfogadta a párviadalt, kéri Aratta uralkodóját, hogy küldjön neki aranyat, ezüstöt és drágaköveket Inanna istennő részére, és hogy feldíszíthesse Eriduban a templomot. Aratta elfogadja Uruk feltételeit! Ez lenne az utolsó közlemény alcíme: hogy azután megtörtént-e a párviadal, és hogyan végződött, arról ebből a leghosszabb sumér eposzból nem szerzünk tudomást. Az eposz vége elveszett, vagy eddig még nem találták meg. Lapozzunk egyet: mint ezer évekkel ezelőtt, ma is a hírlap belső részében vannak a bírósági hírek. Sumér forrásokból többet lehetne összegyűjteni, mint amennyit valamikor František Nemec írt. Nippurban ugyanis mintegy kétszáz jó állapotban levő bírósági jegyzőkönyvet találtak, Lagasban tizenkettőt, és a többi város romjai alatt is tucatjával. (Fokozatosan közölte ezeket V. Scheil, Ch. Virolleaud, H. de Génouillac, M. V. Nikolszkij és mások; 1956-ban A. Falkenstein adta ki gyűjteményes kiadásban.) Ajtó miatt perlekedtek! — ezt a címet lehetne adni annak a jogvitának, amelyről az egyik legszabatosabban megfogalmazott bírósági feljegyzés maradt ránk. Hasonló kicsinyes pert többet is ismerünk: Ellopta a tehenét! Ruhát kért kölcsön, és nem adta vissza! Két pálma miatt a bíróság előtt! Találtak olyan bírósági jegyzőkönyve ket, amelyekben ugyanaz a panaszos több esetben is előfordul; a lagasi bírósági irodavezető például megkérdezhetné: Mikor hagyja abba Halababa Úr a bíróságok zaklatását? Ummából ismerünk egy esetet, amelynek ezt a címet adhatnánk: Adaga, a sikkasztó. Itt ugyan a királyi palota alkalmazottjáról esik szó, és nem valamilyen üzemi étkezde vagy nyilvános étterem alkalmazottjáról, de a dolgokon ez éppoly keveset változtat, mint az, hogy az a bizonyos férfi négy évezreddel ezelőtt élt. Hogy mire gyűjtött, azt nem tudjuk; azt sem tudjuk, mennyi ideig gazdagodott élelmezettjei kárára. De egyszer rájöttek arra, hogy „átvett 4 kurú 90 sil súlyú friss halszállítmányt”, majd kéz alatt eladta. „Ezt Katar állatgondozó és Urmami halász rábizonyította olvassuk tovább a jegyzőkönyvben. — Mivel ezeket a halakat nem szállította be a palotába, a királyi bíróság elrendelte Adagának, hogy kártérítés fejében szállítson be 60 kurú friss halat”, azaz az elsikkasztott mennyiség mintegy tizenötszörösét. A bíróságokat Sumérban legtöbbet a lopások, megfizetetlen adósságok és a



Zamarovsky – Kezdetben volt Sumer Oldal 152
válások foglalkoztatták (a sumér férfinak a Sumérban jelenleg élő muzulmánoktól eltérően csak egy felesége lehetett, a házasság viszont bírói úton felbontható volt). Természetesen ismerünk gyilkosok és rablók ellen lefolytatott pereket is; de ilyen kevés volt. A leghíresebbnek Kramer (Gardner detektívregényei nyomán) Az asszony esete, aki nem szólalt meg címet adta. Ebben a perben Luinannu templomi méltóság meggyilkolásáról tárgyaltak, amit három férfi követett el, majd tettüket közelebbről nem ismert okból elárulták a meggyilkolt feleségének, aki nem tett ellenük feljelentést. A gyilkosokat kivégezték, de hogy a feleséggel mi történt, azt sokáig homály fedte. Vajon a sumér bíróság a hallgatást bűnrészességnek minősítette-e vagy a jog érvényesülése megakadályozásának? Nyilván az előbbinek, mert amikor nemrégen megtalálták a jegyzőkönyvet tartalmazó tábla hiányzó részét, T. Jacobsen megállapította, hogy őt is halálra ítélték. Egyébként egyetlen olyan bűncselekmény volt, amivel a mi bíráinknak volt suméri kollégáiktól eltérően nem kell foglalkozni: a rabszolgák szökése.
Az újságok utolsó oldala hagyományosan a hirdetéseket és a sportot illeti. A sumér forrásokból számtalan hirdetést lehetne összeállítani: „ingatlanvételtől” a „rabszolgák áruba bocsátásán” át azon orvosok reklámozásáig, akik Gula istennőnek „a fekete fejű nép nagy orvosnőjének” különleges kegyeit élvezik. (A legrégebbi orvost az i.e. 2700. év tájáról ismerjük, a neve Lulu volt, és Urban volt rendelője.) A sportok közül csak az oroszlánvadászatokról szóló hírek és a birkózóversenyek eredményei szerepelhetnék a lapban; Viszont gazdagon lehetne illusztrálni a híreket (a pecséthengerekről). Ha pedig ezen az utolsó vagy valamelyik előző oldalról hiányozna egy „hivatalos közlemény”, ilyet is találhatunk, mondjuk a vízgazdálkodás, a halászat vagy a vegyi üzemek igazgatóinak örömére: már a Ziuszudra-eposz legrégibb változatát tartalmazó táblán is olvashatjuk, hogy A csatornákat tisztán kell tartani! De ebben az újságban a mi iskoláink tanítói, tanulói, felügyelői és az iskolaköteles gyermekek szülői is megtalálnák az őket érdeklő híreket. Arról már szóltunk, hogy Sumérban voltak iskolák, amelyeket a „Táblák házai”-nak neveztek. Az iskolába járás kiváltságszámba ment; a „lakosok jegyzékében” olvassuk, hogy az írnokok, azaz iskolát végzettek szülei többnyire állami és templomi méltóságok, városi vezetők, adószedők, mezőgazdasági birtokok vezetői, műhelyfelügyelők, katonatisztek, hajóparancsnokok, különféle tisztviselők és érthetően írnokok voltak. Az iskola igazgatójának címe „a táblák házának atyja” volt, helyettese vagy titkára a „nagy fivér”, a tanulók „a táblák házának fiai”. (Sumérban a lányok nem jártak iskolába.) A tantestület tagjai „a sumér nyelvoktatás megbízottai”, a „rajzoktatás megbízottai” és még mások voltak; közéjük tartozott a „felügyelő” (pedellus) és a „pálcás megbízott” (a büntetés sumér írásjele a „pálca” és a „hús” értelmű jelekből tevődik össze). Hogy a sumér tanítóknak milyen hivatali rangjuk volt, továbbá, hogy akadtak-e közöttük érdemdúsak, vagy nem, arról nincs tudomásunk; illetményeikről sem tudunk semmit, de úgy tűnik, hogy a „táblák házának atyja” fizette őket a szülőktől szedett hozzájárulásokból. Az oktatás külön osztályokban történt, ahol a tanulók kettesével vagy hármasával ültek alacsony padokon; az „irkát” maguk készítették, agyagból. Ami az iskolai tantervet illeti, arról pontos értesüléseink vannak: az oktatás elsősorban a szaktantárgyakra (olvasás, írás, nyelvtan) irányult, azután általános műveltséget nyújtott (sok iskolai tábla maradt növénytanból, állattanból, ásványtanból, földrajzból és számtanból készített feladatokkal), végül az „irodalmi alkotó tevékenység” oktatásával is foglalkoztak. Mindezt bevezetésnek szántuk ahhoz a figyelemre méltó irodalmi műhöz, amely Az iskolás napja néven ismert. Az időszámításunk előtti huszonegyedik századból származik; ítéljük meg magunk, hogy mi az belőle, ami időszámításunk huszadik századában is időszerű. Mindaz, amit idéző jelben közlünk, sumér eredetiből készített fordítás: „»A táblák házának fia, hová jártál fiatal éveid óta?» »A táblák házába jártam.» »Mit csináltál a táblák házában?«



Zamarovsky – Kezdetben volt Sumer Oldal 153
»Elolvastam a táblámat, megettem az ebédemet, elkészítettem a következő táblát, azt végig teleírtam, majd felszólítottak, hogy olvassam el, és délután írásbeli feladatot kaptam. Amikor a táblák házában a foglalkozás véget ért, hazamentem, bementem a szobába, ott apámat láttam ülni, elolvastam neki a táblámat, és apám elégedett volt. . . Amikor reggel korán felkeltem, anyámhoz fordultam, és így szóltam hozzá: Adj nekem reggelit, mert a táblák házába kell mennem. Anyám a kemencéből két lepényt adott, majd a szeme előtt eloltottam a szomjamat. A táblák házában a felügyelő így kérdezett: Miért jössz oly későn? Megijedtem, a szívem dobogni kezdett, odaálltam a táblák háza atyja elé, és tisztelettel meghajoltam előtte. A táblák házának atyja elolvasta a táblámat, majd így szólt: A feladatod nem kielégítő. Megharagudott és elvert.«” Szegény tanuló: aznap nem ment jól a sora. A tábla sérült helyeiből megtudhatjuk, hogy a tantestület többi tagjaitól is kikapott pálcával, mert nem méltányolták, amikor írás közben valamit mondani akart a pajtásának, és hogy a tanítási idő alatt kiszaladt az ajtón. De leginkább az bántotta, hogy a tanító nem akarta feladatát „kielégítőnek” minősíteni. Atyjának mindent bevallott, és az atya olyan megoldást talált, amelynél jobbat egyes apák máig sem tudnak találni. Meghívta a tanítót, tiszteletadóan fogadta, az asztalnál díszhelyre ültette — a folytatást pedig lássuk ismét az eredetiből: „»Gondoskodól a fiamról, műveltséget adsz neki, megtanítod az írnoki művészet titkaira, a táblák házában megtanítottad az összeadásra és kivonásra, megmagyaráztad neki a tudomány rejtelmeit!» Ezek után az elismerő szavak után gazdagon megvendégelte, majd mintha csak vizet öntene, megtöltötte olajjal az olajos edényét, új ruhát adott rá, megajándékozta, és az ujjára gyűrűt húzott. Erre a tanító nyomban megváltoztatta a tanulóról alkotott véleményét, mégpedig a javára: »Fiatalember, mivel gondosan figyeltél a szavaimra, mivel semmit el nem hanyagoltál, elérheted az írnoki művészet csúcsait! . . . Első lehetsz társaid között, barátaidnak vezetője lehetsz, közülük elérheted a legmagasabb fokozatot! Jól teljesítetted iskolai kötelességeidet, művelt ember lett belőled!»”
De a sumérok még egy irodalmi műfajt hoztak létre, amellyel tartósan beírták nevüket a világirodalom történetébe. E műfaj a városaik romlása feletti „sirámok” — költészetük utolsó virágai. Kevés nemzetnek voltak olyan költői, akik megénekelték keserűségüket nemzetük pusztulása felett. Nem voltak a régi egyiptomiaknak, mert lassú és nem erőszakos halállal pusztultak el; nem voltak a hettitáknak, mert úgy semmisültek meg, mint akit villámcsapás ér; nem volt a karthágóiaknak, mert nekik erre már nem maradt idejük; nem volt az asszíroknak sem, a babilóniaiaknak sem. A Bibliából is csak Jeremiás siralmait ismerjük Jeruzsálem pusztulása felett, és az egészen új időkből Kollár elégiáját a legnyugatibb szlávok pusztulásáról. De Jeremiás még reménykedik „olyan napok megújulásában, amilyen régesrégen voltak”, Kollár pedig nem kételkedik abban, „ami belőlünk, szlávokból egy évszázad múlva lesz”; a sumér költők azonban már csak temetési énekeket írnak. Őket csak az vigasztalja, hogy legalább az emlékük megmarad: „Ó, Ur városa, a te neved megmarad, ha el is pusztulsz! Ó, Ur városa, falaid emelkedni fognak, még ha néped el is pusztul!”
Ezek közül a művek közül legnagyobb a Sirám Ur romlása felett. Nemcsak azért a legnagyobb, mert csaknem 450 verssorból áll, hanem művészi szempontból is. A sértett humánum panasza, siránkozás az istenektől elhagyott emberiség szörnyű végzete miatt, a reménytelenség jajszava a jog és az állam pusztulásakor. Töredékekből ismerjük a Sirám Nippur romlása felett, és a Sirám Lagas romlása felett, valamint a Sirám Sumér romlása felett



Zamarovsky – Kezdetben volt Sumer Oldal 154
címűeket. Mindez az időszámításunk előtti második évezred elejétől származik, és ma is mély hatást gyakorol reánk. Ezek a művek azokból az időkből származnak, amelyeket már nem lehet „Sumér hanyatlásának” nevezni, hanem csak pusztulásának. És mindezek ellenére, míg a római irodalomban az „aranykor” után az „ezüstkor” következett, míg a görögöknél a „klasszikus időszak” után a kevésbé termékeny posztklasszikus kor, Sumérban a költők teljes alkotó erejüket mindvégig megőrizték. Műveikben nem figyelhető meg fejlődés, sem csúcspont, sem hanyatlás. Egyformán magas színvonalúak, és csak a születés és halál szorítja korlátok közé őket. Ahogyan Partot mondta a Varkai fejről, hogy nincs szükség a magyarázatra, elég kiállítani, ugyanezt mondhatjuk a sumér Sirámokról: elég elolvasni őket. Ami a leghatásosabb bennük, az tények közvetlen és szándékosan nem hatásvadász módon való egyszerű leírása, ami a jelenetek megismétlésével a versek belső ritmusával a borzalom, a tehetetlenség és a kétségbeesés légkörét teremti meg. Ma már több modern nyelvre lefordították, néhányat már bemutattunk. Befejezésül még egy kivonatot ismertetünk Ur meghódításának leírásából:
„Akkor elvitték a jó szelet a városból, és a város rommá lett — ó, jaj, Nannar atya! —‚ a várost rommá változtatták: a nép sír. Akkor a jó szelet elhajtották az országból: a nép sír. Falába réseket ütöttek: a nép jajveszékel! A díszes kapuban, amelyen át emberek jártak, holttestek feküsznek. A tágas utcákon, amelyeken ünnepélyeket tartottak, meggyilkoltak feküsznek. A tereken, amelyeken az állami ünnepeket ünnepelték, a hullák tömegével hevernek. A vér úgy szívódik fel a földbe, mint a bronz és ólom ömlik az olvasztókemencébe, a hullák birkafaggyú módjára oszlanak a napon A baltával leölt urbeli emberek fején nincs sisak; mint a dárdával elejtett gazella, úgy túrják szájukkal a port. Lándzsával átszúrt emberek feküsznek bekötetlen sebekkel. Doronggal agyonvert emberek feküsznek födetlen fővel. Ahol asszonyaik gyermekeket szültek, ott fetrengnek saját vérükben Az erős és a gyenge egyaránt az éhségtől pusztul el Urban. Az idős férfiak és idős asszonyok, akik házaikat nem hagyták el, ott égtek el a tűzben. A csecsemőket, akik anyjuk ölében feküdtek, a víz vitte el, mint a halakat. A fiatal férfiakat és nőket, azok fiait és szolgáit kötéllel megkötözték és elhurcolták. Eltűnt az állami bíróság: a nép sír. Az államtanácsot elnyelte a mocsár: a nép sír. Az anya elhagyta leányát, a fiút elválasztották atyjától: a nép jajveszékel! A fekete fejűeket kihajtották szülőhelyeikről! Asszonyuk felriasztott madár módjára elhagyta a várost, Ningal repülő madár módjára elhagyta városát! Ó, Nannar atyja, Ur megsemmisült, népe szétszórva!”
A ‚.Sumér romlása miatti panasszal” véget ér a sumér irodalom és történelem utolsó fejezete. Ez a könyv is ezzel ér véget. Visszatérünk az évezredek mélységeiben megtett útról, és búcsúzunk attól a néptől, amely mindmostanáig oly messze volt tőlünk, és hirtelen annyira közel került hozzánk. Ez volt az első nép, amely felbukkant a történelem előtti idők sörétjéből, fellépett a történelem színpadára, hogy az emberiséget képviselje. Az alkotók csodálatra méltó népe volt ez, amelynek az emberi kultúrához való eredeti hozzájárulása szinte felbecsülhetetlen. Az a nép, amely a civilizációban elért nagy vívmányai ellenére tragikus módon pusztult el, mert uralkodói nem igazodtak a nép bölcsességéhez. Pusztulását sajnáljuk: nagy veszteség volt az emberiségre nézve. „Hiszen éppen olyan emberek vagyunk, mint ők — mondhatnánk Romain Rolland szavaival —‚ csakhogy azóta már felnőttünk. Ugyanannak a fának vagyunk ágai, csak magasabban rügyeztünk ki. Minden seb, amely valamelyik ágon fájdalmat okoz, a mi levelünkön is érezhető . .



Zamarovsky – Kezdetben volt Sumer Oldal 155
A sumérok pusztulása miatt érzett gyászunkban azonban megvigasztalódhatunk: nem pusztult el minden, amit a sumérok alkottak. Hiszen a kultúra sohasem hal meg teljesen, a civilizáció vívmányai sem múlnak el nyom nélkül. Mindig akadnak népek, amelyek átveszik azt, amit mások alkottak, és az öröklött talentumot saját hozzájárulásukkal gyarapítják. Az emberi haladás lényege éppen az értékek átvétele és gyarapítása, nem pedig az egyszer feltaláltnak újbóli feltalálása. A haladás pedig minden akadály (valamint ideiglenes megállás, esetleg visszaesés) ellenére az idők távlatában feltartóztathatatlan: az pedig már nem csak vigasztal, hanem optimizmussal tölt el. A múltból hitet mentünk a jövőre, hogy a megismert lehetőségeket felhasználva elkerüljük a katasztrófát, amelynek a sumérok áldozatul estek, és „megírjuk előre a történelmet”. A sumér sirámokat ma ódákkal lehetne kiegészíteni: annak megünneplésére, ami a sumér alkotásokból máig megmaradt. Újból ragyog — úgyszólván eredeti méltóságában — a zikkurat Urban, és rövidesen ugyanúgy fog ragyogni Urukban is Gilgames király zikkuratja, Nippurban és Mariban emelkednek a sivatagban a paloták és a templomok, és a térképen újból látható Kis és Lagas. Három földrész múzeumaiban csodálják az emberek a sumér szobrokat és ékszereket, öt világrészben olvassák a sumér költeményeket. Ezek az ódák azonban nemcsak a sumérokat illetik, hanem azokat az embereket is, akik felfedezték a sumérok emlékeit, és a múlt szakadékaiból napfényre hozták. Az ásóval dolgozó régészeket és a múzeumok munkatársak, a feketén megszerzett leletek megvásárlóit és az egyetemeken működő tudósokat, a tudomány szerény férfiait és a hivatásos kalandorokat, mindenkit érdeme szerint. És megilletik majd azokat a férfiakat és nőket is, akiknek a neve még nem említhető meg ebben a könyvben: hiszen a sumérok még távolról sem árulták el minden titkukat. Legyen bár az Eufrátesz és a Tigris között bármilyen sok megoldatlan rejtély, legyen bár a világ múzeumaiban őrzött több ezer táblának tartalma még ismeretlen, a sumérokról a legfontosabbakat és a leglényegesebbeket annak ellenére már tudjuk. Tudjuk, hogyan éltek és semmisültek meg, tudjuk, mit alkottak, miért kell legyünk hálásak nekik mint elődeinknek a történelem nagy színpadán. Főleg tudjuk, hogy a történelem kezdetén nagy nemzet volt, s hogy egy nép nagyságát lényegében nem tagjainak száma és területének nagysága alapján mérik, hanem kizárólag az emberiség javára létrehozott alkotások alapján: annak alapján, hogy mivel járult hozzá a társadalom haladásához, mit gyűjtött össze az emberiség kultúrájának kincsestárában, amivel kiérdemelte a nép emberivé tételét.



Zamarovsky – Kezdetben volt Sumer Oldal 156
Tartalom
Bevezetés
I. A sumérok felfedezése
1. Romok az Eufratesz és a Tigris között
A bibliai Paradicsom országa. Tizenhárom vállalkozó kedvű férfi. Botta felfedezi Asszíriát. Layard Ninive romjai között. „Babilon feltámasztása’. Évezredek meghódítói. Archeológia és történelem.
2. Az agyagkönyvek titkai
A titokzatos ékírás. Grotefend megoldja a csupa ismeretlenből álló egyen letet. 642 betűs ábécé? H. C. Rawlinson két élete. „Vizsgapélda”. Fejlődésben az asszírológia. Kik éltek a babilóniaiak előtt? Oppert felelete: a sumérok!
3. A világ legrégibb történelmi népe
Sarzec ásatásokat folytat a Tellekben. Elméleti bizonyítás ásóval. Illegális ásatók és hírszerző tisztek. Nippur, a szent Város. „A legrégibb piramisoknál is régibb építmények!” Vége a lövöldözésnek, a zűrzavarnak és a háborúnak. A sumérok létezését bebizonyították!
II. Az ősi Sumér világa
4. Évezredes városok a sivatag homokdombjai alatt



Zamarovsky – Kezdetben volt Sumer Oldal 157
Út a sumérok hazájába. A kaldeai Ur: templomok, gyilkosságok és kincsek. Woolley vízözön előtti kultúrára akad. Az első ember és az első felirat. Parrot feltárja a Marit takaró Transiation homoktorlaszt. Amerikai ásatások. Németek Gilgames városában. Emlékek nyomában három világrészen át.
5. „Az emberi civilizáció bölcsője”
Dokumentumok százezrei. Hol vannak a történelem határai? A sumérok nyelve és írása. A sumérok gazdasági élete: az első számjegy ős az első eke. „Találmány, amely egyedülálló a maga nemében”. Hét bölcs lép ki a tengerből. A világ legrégibb állama. Elsőség, mindenütt csak elsőség!
6. Sumér dicsősége és bukása
Történelem előtti előjáték. A történelem a hősök cselekedeteivel kezdődik. „Sumér aranykora”. Harcok a trónért, háborúk a csatornákért, Királyok a világ négy tájáról, hegyi sárkányok.,, Sumér reneszánsza”. A váratlan vég. Ami megmaradt Sumérból.
III. A sumér kultúra
7. Épületek, szobrok, ékszerek
Alkotók és utánzók művészete. Nem figurális és absztrakt festészet az i.e-i ötödik évezredből ‚„Mintha élnének a színek”. Agyagszobrok és kőszobrok. Az építészet: a művészet és a technika szintézise.,,ékszerek, amelyek a párisi Cartier-nek sem válnának szégyenére”. Ötezer éve keletkezeit modern műalkotások
8. „Szavak, szavak, szavak.. .“
A világirodalom kezdete. A régi és az Új bölcsesség megfér egymás mellett. Etana király az egekbe repül. A vízözön: Ziuszudra és Noé. va ősanya teremtése. Ókori szenzációk. Úr romlását, Sumér pusztulását siratják. Kultúra nem vész el nyomtalanul.



Zamarovsky – Kezdetben volt Sumer Oldal 158



Zamarovsky – Kezdetben volt Sumer Oldal 159



Zamarovsky – Kezdetben volt Sumer Oldal 160



Zamarovsky – Kezdetben volt Sumer Oldal 161



Zamarovsky – Kezdetben volt Sumer Oldal 162



Zamarovsky – Kezdetben volt Sumer Oldal 163



Zamarovsky – Kezdetben volt Sumer Oldal 164



Zamarovsky – Kezdetben volt Sumer Oldal 165



Zamarovsky – Kezdetben volt Sumer Oldal 166



Zamarovsky – Kezdetben volt Sumer Oldal 167



Zamarovsky – Kezdetben volt Sumer Oldal 168



Zamarovsky – Kezdetben volt Sumer Oldal 169



Zamarovsky – Kezdetben volt Sumer Oldal 170



Zamarovsky – Kezdetben volt Sumer Oldal 171



Zamarovsky – Kezdetben volt Sumer Oldal 172



Zamarovsky – Kezdetben volt Sumer Oldal 173



Zamarovsky – Kezdetben volt Sumer Oldal 174



Zamarovsky – Kezdetben volt Sumer Oldal 175



Zamarovsky – Kezdetben volt Sumer Oldal 176



Zamarovsky – Kezdetben volt Sumer Oldal 177



Zamarovsky – Kezdetben volt Sumer Oldal 178



Zamarovsky – Kezdetben volt Sumer Oldal 179



Zamarovsky – Kezdetben volt Sumer Oldal 180



Zamarovsky – Kezdetben volt Sumer Oldal 181



Zamarovsky – Kezdetben volt Sumer Oldal 182



Zamarovsky – Kezdetben volt Sumer Oldal 183



Zamarovsky – Kezdetben volt Sumer Oldal 184



Zamarovsky – Kezdetben volt Sumer Oldal 185



Zamarovsky – Kezdetben volt Sumer Oldal 186
nimbusz



szárm azási
tábl,áza t o k
ésid rendi
Az I. számu táblázatot, amelyet a Latsáb l és Nippurb I szátmaz ,,Kiiályok iegyzéke"
szerint állítottak iissze. A II-IV. táblázatot C. L. 7oolley, E. F. l7eidner, B. Hrozní,
valamint A. Parrot szerint állítottuk ssze, a kronológiai adatokat (csekély kiigazítással)
A. Parrot szerint k z ljiik. Az egyes dinasztiák, de f leg az évszámitás sorrendiében
a sumétológia minden feilettsége ellenére sem alakult ki egységes nézet. A legrégibb
korszakokra vonatkozólag 200, a kés bbiekre 100 év kíilonbséggelkell számolni (s t
a kronológia további helyesbítése várható). Csak az rijbabilóniai birodalom ideiét l
számított adatokat tekintik biztosnak. Ugyanez érvényesa táblázatokban és a sz veg
ben az rin. k zépid számítás szerinti leletek keltezésére is. A táblázatokban a régebbi
szakirodalomtól eltér en az uruki és dzsemdet-naszri id szakot egyesítették, valamint
lényegesen cstikkentették f leg az I. uti dinasztia évszámitását. Hasonló változásokra
és kiigazításokra más teri.ileteken is sor keri.il (emlékezziink csak a Tátra csricsai magasságának a k<jzelmriltban tcirténtkiigazításáta).,,A tudomány eredményeit állandóan
ki kell igazítanil" A csiikken évsorrend az id számításunk el tti id t jeliili, a n vek
v pedig a mi id számítás_unkat.
I. Sumér ura!kodói
a ,rKi rá|yok néviesyzéke"szerint
A. Az ciro nvíz el tti királyok
1. Alulim, Erida kfuálya, 28 800 év; 2. Alalgat, Erida kkáIya, 36 000 év; 3. En
menluanna, Badtibira khálya, 43 200 év; 4. Enmengalanna, Badtibira kfuálya,
28 800 év; 5. Dumuzi, a pásztot, Badtibira kitálya, 36 000 év; 6. Enszipazianna,
Larak királya, 28 800 év; 7. Enmeenduranna, Sippat khá|ya, 27 000 év; 8. Ubartutu,
Suruppak királya, 18 600 év. (Összesen 8 király, 5 város, 247 200 év. ,,Azután jott
az ozónvlz és az ózónviz után a hegyi népek vették át az utalmat".)
B,'Az ózónvíz utáni királyok
A kisi I. dinasztia; 1. Gaur, 7200 év; 2. Gulla Nidaba-annapod, 960 év; a 3-6.
királyok neve és uralkodásuk ideje ismeretlen; 7. Kalibum, 360 év, 8. Galumum,
840 év, 9. Zukakip, 900 év,10. Atab, 600 év; 11. Masda, 840 év, 12. Arpurim, 27l



720 év, 73. Etana, a pásztot, 1500 év, 14. Balih, 400 év, 15. Enmenunna, 660 év,
16. Melamkis, 900 év, 17, Barsalnunna, 1200 év, 18. Meszamuk, 740 év, 79. Tizkat
306 év, 20. Ilku, 900 év, 21. Itaszadum, 1200 év, 22. Enmenbaragesi, 900 év; 23,
Agga, 625 év. (Összesen 23 k|r;ály, 24 570 év, 3 hónap, 3 1/z rrlp.)
A1 uraki I. dinasutia., 1. Meszkiagaser, a Nap Fia, 325 év; 2. Enmerkar isten, 420
év, 3. Lugalbanda, a pásztot 7200 év,4. Dumuzi, a halász, 100 év, 5. Gilgames,
726 év;6. Urnungal, 30 év, 7. Utulkalamma, 15 év, 8. Labaser, 9 év,9. Ennunnaran
na, 8 év. 10. (Mesede,36 év,,11. Melamanna,6 év,72. Lugalkidul, 36 év. (összesen
72 kitály 2317 év).
A1 ari I. d,inasztia., 1. Meszannipadda (vagy Áannipadda), 80 év, 2. Meszkiagmunna,
36 év, 3. Elulu, 25 év, 4. Balulu 36 év. (Összesen 4 kfuály (helyesen il, ílt er).
A7 aoanti dinasltia: ( sszesen) 3 kkály, 356 év.
A kisi II. di.rlasztia:7. (?) 201 év.2. Dadaszig, ? év, 3. Mamagala,360 év, 4. Kaal
bum 732 év, 5. Tuge 360 év; 6. Meíumna, 180 év, 7. Lugalmu, 420 év. (Összesen
8 király 3795 éi.
A bamazii dinasatiÍ: Hadanis, 360 év.
Az uruki II. dinas7tia.. sszesen 3 kiréÁy,187 év.
e7 rri IL d,inasytial 1. Lugalkinisedudu, 2 év;2. Lugalkiszalszi ? év; 3...si (?); a.
Kakug, ? Év.(Összesen 4 király, 716 év).
Aa adabi dinasztia: Lugalanemunndu, 90 év.
A marii dinasutia:1. Ilsu, 30 év, 2. (?)-zi, (?) év, 3. (?)Jugal, 30 élr;4. (?)-lugal,
20 év,5. (?)-bimasmas, 30 év, 6. (?), 9 év. (Összesen 6 király, 136 év.)
A kisi III. dinas7tia:Kubaba, kocsmáros n , 100 év.
Idószámítás,
kb.
kb. 4500
4500 után
4000 után
272
kb. 3500 bej uetele Me7o,
nl
ll. Mezopotámia a umérok el tt
A legrégibb korszak
Telepiilések Sanidarban és
Muallafatban (Észak-Me2opo,
támia)
Dzsarmo (Észak-Mezopotámia,)
Hasszunai korsuak
Hasszuna székhely (Észak-Me
2opotámia)
Eridu (Dél-Mezopotámia)
Sbamarrai korszak
Telepiilés Szamarcában
(KOzép-Mezopotámia)
Halali korszak
Teleptilés Halafban (Nyugat
Mezopotámia)
Gaura (Észak-Mezopotáinia)
Eridu (Dél-Mezopotámia)
Obeidi korszak
E0-Obeid, Ur, Lagas, Uruk
(Dél-Mezopotámia)
Eridu (Dél-Mezop otámia)
Gaura (Észak_Mezopotáínia)
A legrégibb állandóan tetele
pedett lakosság nyomai
Istenn k k szobrocskái
(,,vénuszok")
Festett kerámia, figuratív fes
tészet
A sumér hagyomány szerint
a legrégibb város. Az els
isrnert templomépiilet
(XVIfi. réteg)
Festett kerámia, figuratív és
ab ztrakt festészet
Festett kerámia, szobrocskák,
rézedények
Festett kerámia, szobrocskák
Templomok (XVI-IX. réteg),
festett kerámia
Festett kerámia, szobrocskák
Templomépítmények,szobrok,
festett kerámia
A sumérok
potámi.ába



kb. 3300
kb. 31ó0
kb.3000
3000 után
2900 után
Id számítás, I Politikai t rténelem l rultrira
j500_2800 l sUMÉ,RELóTöRTÉNETE
l!l. A sumér tiirt,énelem áttekintése
A sumérok bej tsete
le Me4opotámiába
Az uruki és a dzsem
det-nas4ri. korszak
Uruk, Ur, Kis, La
gas, Eridu
Mari, Adzsrab, Cha
fadzse
Dzsemdet-Naszr
Uruk, Kis, Dzsemdet
Naszr
A, sumér városálla
mok fokozatos kelet
kezése
Dzsemdet-Naszr,
Uruk
Uruk
A sumér városálla
mok belsó erósiidése
Uruk, Kis, Dzsemdet
Naszr
Uruk
Kerámia, vázák, szob
rocskák és templom
éptiletek
Kerámia, szobrocs
kák
Kerámia, szobrocskák
A legrégibb piktográ
fiai feliratok
Els nt z berende
zések az Euftátesz és
a Tigris alsó folyá
sánál
Az els lineáris
togtáíiai feliratok
An zikkuraga, Ilanna
temploma, ,,A varkai
n"
A piktográfiai fuásb 1
átmenet az ékitásta
Az ,,Oroszlánvadá
szat" alabásttomYáz^
274 275
2800-2400
2800_2500
,,Egyiptom
egyestilése"
Menesz és
Mennofer
(Memphisz) alapitása,
,,a korai mi
nószi
kezdete kré
tán
tomi hieroglif
felirat
Ut ki.ráIyság
I. dinasztia: Meszan
nipadda, Aannipadda
(a további 3 uralkodó
a .,legyzék" szefint
nem igazolt). A [e
letekb 1 még ismer
iiik: Meszkalamdug
és Akalamsar nevét,.
id besorolásuk bi
zonytalan
il. dinasztia: négy
ismeretlen uralkodó
Lagasi királyság
Urnanse (a dinasztia
megalapit ia), Akur
9al, Eannatum, I.
Enannatum, Enteme
ílá, II. Enannatum,
Enetarzi, Lugalanda,
Urukagina (felkeléssel
vette át a hatalmat)
Ki.si királyság
IV. dinasztia: nyolc
uralkodó (a ,,Jegy
zék" szerint)
Id számítás, politikai t rténelem országok
l
t
I
I
Az ,,OUiroa"-l
lom" kezdetel
Egyiptomban l
(2700) Dzsó-|
szer lépcsós l
piramisa Sak- |
ka ná|. l
Ur: Nannar aikkura
jának alapiai,r",*'l
ták, városfalak alapo-|
zása, Subad királyn I
kincsei, a ,,Mozaik-|
zászl ", Meszkalam-|
dug aranysisakia. É,ki-|
::::
-:::
l
szag temploma, szob- |
rok, brcnz dombor-|
mrivek. Meszannipad- |
da feliratos pecsétie, I
Aannipadda felirata
I
Lagas: *".n"*r"r-|
templom, Urnanse I
szobra, a ,,KeselyíísI
szté|é",Sok ékírásos[
dokumentum. I
,,SUMÉR ARANYKoRSZAKA"
Nippur: Enlil-temp
lom, szobrok és fe
liefek. Ékírásosdo
kumentumok
Kis: királyi palota,
templomok



2550 után
Meszilim, Sumér nagy
részénekegyesít je
V. dinasztia: hét ural
kodó, a legkiemelke
d bbek puzurszin és
Uruababa (kb. 2400)
Uri királyság
II. dinasztia: négy u
ralkodó (a ,,Jegyzék"
szerint). A feliratok
ból ismertek Ensaktu
sanna és Lugal-Kini
sedudu (a lagasi En
temena részvev je)
ilI. dinasztia: egyet
Ien király, Lugalzag
geszi, Sumér egyesí
tie
Umruai királyság
rsmeretlen számri
uralkodó
Mari kírályság
Néhány maidnem
ismeretlen uralkodó
Aa akkádi Sryrgón
megbódítja Sumért
politikai t rténelem
Uruk: az An zikku
rzti^ átépítése,az
eannai zikkurat,
templomok, paloták,
Lugalkiszalszi szobra.
sok ékírásosdoku
mentum
Umma: templom
palotaéptiletek
Mari: zikkurat, t
templom, vázák dom
bormrives díszítéssel
A gizehi pira
misok, k z t
tiik khufu
nagy piramisa
építéses,zob
rok, dombor
m vek
Egyiptom
ban: piramis
építmények
sakkaránál és
Abusziónál
2T 2TT
2400_2285 SUMÉR AKKÁD URALMA ALATT
2400_2215
2400_2345
2j44_2j36
2j35-2321
2320_2284
2283_2259
225B-2254
225j-tól
2200 el tti4
Az akkádi Szargón
birodalrna
I. Sarrukinu (Szar
gón), a dinasztia meg
alapit ja. Meghódí
totta Sumért, Elámot,
Asszíriát és a határos
teriileteket, megalapí
totta az els nagy bi
rodalmat Mezopotá
miában. uralkodása
végénfelkelés Urban
Rimus. Lázadás Su
mérban és Elámban
Manisztuszu. Hódító
hadjáratok
Narámszin, az elámi
,ak legy z je
Sarkalisarri. Uralko
dása alatt szetezte
meg Uruk a fiigget
lenségét
Igigi, Nanum, Imi,
Elulu. Harcok a trón
étt, a guteusok tá
madása
Dudu, Sudurai. Az
akkád birodalom osz
szeomlása
Akkád: i f város
építése,,,Szafgón
álarca" (Ninivében
tatálták)
Manistuszu
(Szuzában obeliszkje
találták)
Narámszin ,,Gy zelmi
sztéIéje"(Szuzában
találták)
A guteusok elpusztít
ják Akkádot (romjait
mind a mai napig
nem találták meg)
2285_2016 ,,SUMÉR RENESZÁNSzA"
2280_2132 dinasztia, 21l
2285_2256
Guteus
király
Uruki királyság
IV. dinasztia:
gir (a dinasztia meg
alapít ia), Urgigir,
Kudda, Puzurilli,
Urutu



Id számítás, politikai tiirténelem
2270 után Lagasi királyság
ürbaba (a dinasztia
megalapítóia), Gudea
Urningirszu, IJgme, a
további uralkodók
k ziil Namchani iga
zolt (akit az uti Up
nammu gy zóti- le)
Uruki királyság
V. dinasztia: Utuche
gal (akit az uri Ur
nammu fosztott meg
tr niától)
Uri ki.rályság
IIII. dinasztia
Urnammu (a dinasztia
alapít ja), Sumér
Lagas: templonok,
paloták, sírok. Gu
dea, Ningirsu portré
szobr,ai, további dom
bormíivek, sztélékés
irodalmi emlékek
Egyiptom
ban: az,,óbi
rodalom" vé
ee (2270)
2131_2125
2124_2016
2124-2107 Ur, Eridu, Uruk,
Nippur: zikkuratok r-3s
templomok építése
felrijítása. Urnammu
tiirvényk nyve
Egyiptom
ban: a ,,kii.
zépbiroda
lom" kezdete
(2100)
2106-2059
2058_2050
zo+g-zo+t
Ur: templomok, sírok
Ur: templomok, palo
ták sírok
Esnunna: templomok,
szobrok
Ur: paloták, sírok,
,,a nyugati vátosfa|""
az Euf,rátesz mellett.
,,Suszin szerelmi éne
ke"
2040-2016
A legtiibb sumér vá
ros elpusztul
2016
Kult ra Más országok
n8 n9
lV. Mezopotámia a sumér llamok letíínése
után
Id számítás, politikai ttirténelem Események Sumérban
2022_1797
202j_1761
2000 után
l894-1595
1740 után
Is4ini. királyság
I. iszini dinasztia:
16 uralkodó. A ma
ri Isbiera, a dinasztia
megalapít ia
Larsai. királyság
A larsai dinasztia:
alapit ja, utolsó ki
rály Rimszin (kb.
1829_1761)
Mari kiráIyság
Az uralkodók számát
nem ismeriiik ponto
san. A legkiválóbbak:
Idiilum, Istupilum,
Zimrilim
óbabitóniaí
Ion
Az amoreus dinasztia:
11 uralkodó, Szumu
abum, a dinasztia meg
alapit ja, a hatodik
uralkodó Hammurabi
(kb. 7791-1749), a2
utolsó szamszuditana
(a hettiták meghódít
iák Babilont)
,,Tengermelléki di
naszitia" Dél-Sumér
ban, 12 uralkodó, a
leghítesebb llimail
Ut njjáépítése,az un.
,,iszini-larsai város".
A sémiták beoz nlése
Sumérba
Paloták, vázák,brcnz
szobrok. Rimszin hó
dításai sumérban és
Elámban
Mari: templomok,
paloták, szobrok. fal
festmények
A sumér városok fo
kozatos ujjáépitése.
sumér elszemitizál
dása. (Hammurabi
t rvényk nyve. Az el
s babiloni zikkurat.)
Narámszin felkelési
kísérlete Urban 7740
k riil
Az utolsó
sumérokról
rol
említésa
mint nép
Más országok
Krétán:
a knosszoszi
és phaistosi
paloták építé
se. A krétai
hieroglif írás
keletkezése
(2000 után)
Kínában
Sang-állam
(kb.1750),
1400 után



Id számitás,
1850_1780
1 593_1 17 1
1 170_1 123
1j80_1214
7202_885
politikai ttirtónclem
Óasszhiai kiráfuság
Illusuma, Irisu, I.
Samsiadad. Hammu
rabi megállítia Asz
szítia terieszkedését
K zépbabilóniai
királyság
A kasziták dinasztiá
ia: 36 uralkodó, a di
nasztia megalapítóia
I. Agum, . az utolsó
király Ellilnadinach
II. iszini dinasaia:
11 uralkodó, a leg
híresebb I. Nebukad
nécár.
Kijzépasszir biroda
Ioru
Asszuruballit dinasz
tia. 9 uralkodó. A
leghíresebb I. Asszu
ruballit (1380-1340),
I. Adadpirari, I. Sal
manassár, I. Tikulti
Ninurta (1260-1232)
Ninurtu-Apalekura
dinasztia: kb. 19 ki
tály. lr leghítesebb I.
Tiglatpileszát (1115*
1093) II. Tukulti-Ni
nurta (890-885)
280
ú?
Események Surnérban
Samsiadad hadiárlta
Dél-Mezopotámiában
Az Adzsat Quf-i ák
kurat Babilonnál
Ideiglenes asszír ura
lom Dél-Mezopotá
miában
Az i f város,
tríalchu, megalapítása
Más országok
Giir gország
ban: acháj
várfalak épí
tése Mtikéné
bert, Tirtinsz
ben és orcho
menoszban és
másutt (1600).
A lineáris írás
keletkezése
Ktétán. lrz
,,riibirodalom"
kezdete Egyip
tornban (1555)
Kinában
a csou-állam
kezdete
(L122), Esyip
tomban az
,,riibirodalom"
vége (1090).
Giiriigorszá_
ban város
királyságok.
A gór<ig írás
keletkezése
ábécé alapián
(kb.800)



Id számítát,
88j_612
722-612
ó25_539
5j9_330
ll
Politikai ttirténelem I Eseménrek Sumérban I Más országok
Szanherib (704-681),I
fiiT.O",'o"' {oOa-1
Szinszariskun az utol-|
só király, akit a mé-|
dek és a babiloniak|
legy znek l
(ljass7ír birodalom
II. Asszurnaszirpal és
8 uralkodó, a leghíre
sebb III. Tiglatpile
szár (Babilonban Pulu
néven)
Az asszír zargén di
nasztia; 9 uralkorló.
A legkiemelked bb
II. Szargón (tL Sat
rukinu, 722-704),
uralkodó. A legki
emelkedóbb Nabopa
lasaat, a dinasztia
megalapítóia (625
605) és II. Nebukad
aécfu (604-562). Na
bonid alatt kiirosz
perzsa király meghó
dította a birodalmat
(539)
Melopotámia a per
zsák aralma alatt
Akhaimenida dinasz
tia: Ki.iro,sz (529
529), Kambiiszész
(529-522), L Darei
osl (521_485), Xer
xész (485-464) és 6
további király. hz
utolsót, III. Dareioszt
(333-330) legy zte
Nagy Sándor
Dél-Mezopotámiában
asszír uralom
Dut-Sarrukin szék
hely-alapítása
Chorszabadnál. Szan
herib elpusztítia Ba
bilont. Ninive felvi
t ágzás;a Asszurbanipal
alatt
Assur pusztulása 614
ben, Ninive pusztulá
sa 612-ben
nanki_zikkurat - .Bá
bel tornya", a babilo
ni városfalak, ,,fiig
g kertek"
Perszepolisz megépí
tése, Nagy Sándor
33O-ban lerombolja
Perszepoliszt.
Xeriész elhagyla a
,,Sumér és Akkád ki
tálya" címet. Utolsó
említéssumérról az
ókorban
Babilónia utolsó rel-1
lendtilése. Enteme-I
Az els olim
piai iátékok,
a giiriig id
számitás kez
d,ete (776).
o,Róma alapi
tása" a rórrrai
id számítás
kezdete (753)
A római k<iz
társaság kez
dete (s10)
Athén felvi
rágzása (447
434) a Parthe
nón felépítése
űibabltoni birodabm| Kaldeus dinasztia: 6l



Id számítás,
330_150
266-640
640
640-7258
1 53j-1914
1914_I922
1922-1958
1958
politikai t rténelem Események Sumérban
Me7opotámia make
dón uralorn alatt
Nagy Sándor (330
323), utána a szele
ukidák dinasztiája
Me6opotámia a part
busok uralrna alatt
Mithridatész (717
737) és ismeretlen
szám uralkodó
A parthusok megszál
iák Urukot, Gare i
ten temploma (kb. i.
sz. 150)
Melopotárzia, a
srynida Perryia
Az arabok megbódít
ják Meaopotámíát
A bagdadi kali|átus
A legnevezetesebb
kaliía, Harun al Ra
sid (786-809). Az ot
szág virágzását meg
szakítoLta a XIII. szá
zadban a mongolok
támadása, majd a t
rtjktikciké
Me4opotámia
uralorn alatt
Kb. 430-ban Utukról
említést rténik (P
rech) mint keresztény
piisp ki székhelyr l.
utolsó hír sumér vá
rosok betelepítésérl
Más országok
A római csá
szátság kezde
te (31)
A nyugatrómai
birodalom bu
kása (476).
szlávok letele
piilése a Cseh
szlovák K z
társaság terii
letén (kb. W_
V. században)
1855: Oppert íelí
dezi a sumérokat.
7877 z Sarzec megta
lálja a sumérok léte
zésénekels átgy
bizonyítekait
Me4opotámia
protektorátus
Iraki királyság
Iraki k 7társaság
brit
Irodalomjegyzék
Ez az áttekintés csak a legf bb miíveket taftaimazza, amelyek egyetemeink és inté
zeteink kiinyvtárában találhatók. A legtiibb kiinyvben további irodalomiegyzék is
találhat (folyóiratok jegyzékei is, amelyeket itt csirk kivételesen említettiink), ezek
a legkiil<inlegesebb kérdésekbenis kielégítik az olvasók érdekl dését.
Andrae, W.z Das usiedererstand,ene Assur,3. kiad. Lipcse, 1938.
Avdijev, V. I.: Istoria dreonego Vosztoka, Moszkva, 1953.
Déji.ny starooékéboojcbodu, Pnha, 7955.
Aymard, A. - Auboyer, J.: XOrient et la Gréce antíque, Paris, 1953.
Baltrusaitis, M.: Art Sumerien, Art Ronain, Patis, !934.
Barnett, E. D. 'W'iseman, D. J., Fi|ty Masterpieces o| Ancien Near Eastern Art, Lon
don,1960.
Barton G.: Tbe Royal Insctiptions of Surnmer and Akkad, New Haven, 7929.
Botta, E.z Monuments de Nini.oe,I-V. Paris, 1847-50.
Bottéro, l.z La rcligion babylonienne, Paris, !952.
Budge, B. A.'7.: á Guíde to tbe Babyloní.an and, Assyrian Antiquities.3.kiad.London,7922.
-z Nse and Progress of Assyriology, London, 1925.
Ceram, C. l (/.; G tter, Gr ber und Gelebrte, Hamburg, 7949.
-z G tter, Gráber und Gelebtte im Bild, Hamburg, 1957.
í'hampdor, A.: Kanst Mesopotamiens. IÁpcse, 7964.
Chicra, E. - Cameron, G. G.z Sie scbrieben auf Ton. 2. kiad. ZiÚ;rich, 7941.
Childe, V. G.: Neu Ligbt on tbe Most Ancien East, 4 kiad. London, !952.
Christian, B.; Alterturnskunde des Zaeistromlandes, I-il. Lipcse, !941.
Contenau, G.: Musée du Louare,I-II. Paris, 1927-7930.
-z Manuel d' A,cbéologie orientale, I-IV. Paris, 7927-7947.
-: La méd.ecine en Assyrie et en Babflonie, Paris, 7938.
Deimel, A.z Surneriscbe T empelai?tscbaít. Róma, 1931.
Dhorme, E.z La littérature des Babyloniens et Assyriens,Pa s,7937
Van Diik, J. J. A., La sagesse suméro-accadi.enne, Paris, 1953.
Djakonov, I. M.: Gosztld.ársztoennij sltroj draonejsego Suamera, Vesztnik drevnei 1952.2. Kuplja prodázsá zemlii o dreonejsern Szunlere, Moszkva, 7954.
Vozniknopeniie des1poticses4kogo gosludars7toa o dreonyem Doutecsiie, Lenin$ád, 7957.
Falkenstein, .[y.z Arcbaiscbe Texte aus Uruk, Berlin, 1936.
-z Der ,,Sobn des Ta|el,bauses", Die felt des Orients, 7946.



-: Zur Cbronologie der sumeriscben Literatur, Paris,
- : N eusurneriscbe G ericbtsurkund.en, I-ilI. Mtinchen,
-: Das Surneriscbe, Leiden, 1959.
Falkenstein, A. - von Soden, 'W.: Sumeriscbe und,
Zi.irich_Stut tg^tt, 79 5 3.
Frankfort, H.: Cflinder Seals, London, 1939,
Kingship and the Gods. Chicago, 7948.
t951. 1956.
akkadiscbe Hlmnen und Gebete,
-:Tbe Birtb of Ciailisation in tbe Near East. London, 1951.
-: Tbe Art and Arcbitecture ot' tbe Ancien Orient, Harmondsworth, 7954.
Gadd, C. J.: History and Monunlents ot' Ur. London, 7929,
-z Teacbers and Students in tbe aW.est Scbools. London, 1956.
Gordon, E. I.z Sumerian Prooerbs. Philadelphia, 7959.
Hall, H. R,: Ancient History of"Near East. London,7924.
Heinrich, E.: Bauuserke in der Altsuneriscben Bild.kunst, ,W,iesbaden, 1957.
Herzfeld, E.z Ausgrabun7en von Satnarra. Berlin, 7930.
HilPrecht, R. V. z Tbe Excaoations in Assyria and, Babylonia. philadelphi a, 7904.
Hrozny,B.: Das Getreide im alten Babylonien, Wien, 19i3.
-: Nejstarií déjiny Piední Asie, Indie a Kréty, 4. kiadás, Praha, 1951.
Jacobsen, T.: The Sumerian King List. Chicago, 7939.
Jean, Ch. F.: La religion sumérienne, Paris, 7937.
Jeremias, A.: Hanbucb der altorientaliscben Geisteskultar, Berlin-Lipcse, 7929.
King, L. W.: á bistory ot' Surner and, Akkad. London, 1910.
Klíma J,: Zákony Cbamnurapibo, Pnha, 1954.
*; Surner d rrxezopotánská cioiti7ace, Novy Orient. 7962.
-: Spole nost a kultara sta.ooékétrí.eiopotámie, 2. kiad. Ptaha, 7963.
Koldewey, R.: Das uliedererstebende Babylon, 2. kiad. Lipcse, 7925.
Korosec, Y.: Zakonik ?nesta Esnunne in Lipit-I§tarjets 1akonrk. SA1TJ II. Ljubljana,
7935. Kramer, S. N.: Sumerian nytbology. Philadelphia,7944.
-: Frorn tbe Tablets of Surrler.Indian Hilts, 1956.
-: Tbe Sumerians.
Kraus, F, R.: \Yandel und, Kontinuit t der surneriscb-babyloniscben Kultur. Lonclon,
1,954.
Landsberge r, B.: Fauna cles alten Mesopotamiens, Lipcse, 7934.
Langdon, S.: Pictograpbic Inscriptions froru !emd.et-Nasr. London, 1928.
Layatd, A. H.: Niniaeb and its retlains.I-II. London,7849.
-: Ninioeb and Babylon,I-Ií. London, 1853.
I.enzen, I. I.: Die Entzoicklung der Zikkurat. Lipcse, 7947.
-: Die Sumerer. Berlin, 1948.
-: Nea Discooery at'Varka in Soutbern lraq, Atcheology, 17.7951.
Lipin, L. - Belov A.: Glinanie knigi. Moszkva-Leningtád,7952.
Lloyd, S.z MesoPotamia, Excaoation on Sumerian Sites. London, 1936. -z Foandati.ons in tbe Dust. London, 1955.
-z Tbe Art of tbe Ancient Near East. London, 1951.
Loftus, \7. K.: Traaels and Researcbes ín Cbaldaea and Susiana. London, 1857.
Macky, E.: Report on Excaoations at lemdet-Nasr. Chicago,7931.
Mallowan, M. E. L. Taenty-fioe years o| Mesopotamian Discooery (1952-7956). London, 1958.
Malraux, A.z Le musée imaginaire de la sculpture mond.iale.Paris, 1953.
Matou , L.l Nárek nad skázou ??resta Uru. Ptaha, 1953.
-z Epos o Gilgame ooi, Pnha, 7958.
Meissner, S.: Die Kultar Babyloniens und Assyilens, Lipcse, 7925.
Mendelson, I.: Slaaery in tbe,Ancien .Near East. New York, 1949.
Moortgat, A.z Fr be Bitdkunst in Sumer, Lipcse, 1935. .
_: Die Entstebung der sumeriscben Hocbkultur. Acta Orientalia 43. Lipcse, 1945.
Musil, A.: Mezi Eu|ratem a Tigridem. Pnha, 7935.
Neugebauer, O.: Astronomí.cal Cunei|orm Texts. London, 1955.
Niebuhr, K.: Voyage en Arabie, I-II. Amstetdam, 7776.
Nikolskii, N. M.: Dokumenti boziaisztpennoj otcsetnos7ti dreanejsej epocbi Kaldei.
I-II. Moszkva, 1908-15.
North. R.; Statue of tbe Varka Expedition. Orientalia XXVI. 1957.
Oppert, l.:Das Lautsystem des Altpersíscben, Berlin. 1847.
-: Enitare anarienne, syllabaire style moderne de Babylon, Paris, 7855.
-z Expédition scientigíque en Mésopotamíe,I-Ií.Paris, 1859.
Pallis, S. A: Cbronology of tbe Sbubad-Culture. Kopenhaga , 7947.
-: Tbe Antiquity of lraq. Kopenhaga, 1956.
Parrot, A; Les peintures du palai.s de Mari. Szitia, XVIII. 1937.
Parrot, A.z Arcbéologie rnésopotamienne. I.-il. Paris, 7946-53.
-z Tello,Vi.ngt carnpagnes de fouilles (1877-1933). Paris, 1948.
-: Ziggarats et Tour de Babel. Paris, 7949.
-: Sumer, Paris, 1960.
Parrot, A. - Possin, G.: Arcbioes royales de Mari.I-X. 1950-60.
Place, Y.z Ninioé et I! Assyrie, I-[I. Paris, 7867 ,
Porada, B.: Corpus o| Ancient Near Easterc Seals,I-II. Washington, 1948.
Rassam, H.z Assbur and tbe Land of Nimrod. New York, 1897. Rich, C. J.: Narrati.ue of a Residence in Koordistan,I-Ií. London, 1836.
-l Narratirse of a |ourney to tbe Site o| Babylon.I-II. London,7939.
Rinaldi G.z Storia delle letteratura dell'antica Mesopotamia. Milano,1957.
Roux, G.l Ancient lraq, London, 1963.
Zur Datierung der Anu-'Zikkurat inVarka, MDoc, Lxxx[I. 1951.



Sarzec, E. - Heuzey L.: Découoefts et7 Cbaldée, Paris, 1884-7919.
Schafer-Andrae, W.: Die Kunst des Alten Orients. Beflin,7925.
Schm ckel, H.: Ur, Assut und Bab1lon, Stuttgatt,7955.
-; Das Land Suner, 2. kiad. Stuttgat, 1956.
-z Gescbiebta des AltenVorderusien, Leiden, 1957.
Schnabel P.: Berossus. Lipcse-Berlín, t923.
Schneider, A,z Die sumeriscbe Tempelstadt Essen, 1920. Sollberger, E.z Tbe Babylonian Legend, o| tbe Flood,, London, 7962.
Sou ek, Y.z Me7,opotámie,,,Svétové déiiny tátu a ptáva ve staroyéku"". Praha, t963.
Speiser, V.z Votderasi.atiscbe Kunst. Berlin, !952.
Staatliche Museen zu Berlin: Dutcb oiet Jabttausende Altaotderasiatiscber I{ultur.
2. kiad. Berlin, 1962.
Struve, V. V. z Ocserki. szocialno-ekonornicses7koi is6orii dreonyego Vosztoka. Moszkva-Leningrád, 1934. -: Is$oria dreonyego Vosxtoka, Moszkva-Leningrád, 7947.
-: Nejs7társie státí o Mezopotamii Mezopotámia Akkad és Ur fennhatósága alao
,,Világt rténelem", r.
Silciko, V. K. z Votionie nadpisi szurreriszkib praai.telej. Petrográd, 1916.
Thureau-Dangin, F.: Die sumeriscllen und akkadiscban K nigsinscbriften. (Német
ford.) Lipcse, 7907.
Tyumenov, A. I. z K ooProsül o najemnom trud,e o carszkom bo{ajsltoe, oret2en,
III. dinas4tii Ura.Yesztnyik drevnei isztorii 7,7954.
-z Gosuudarsuioennoe boxjajsuttso dreunyego Slurzera. Moszkva-Leningrád. 1956.
Unger, E.: Babylonisches Scbrifttum. Lipcse, 1921,
-: Sumeriscbe und akkadiscbe Kunst. Breslau, 1926.
7'eber, O.z Die Literatur der Babylonier und, Assyrer. Lipcse, 1907. egener, M.z Musikinst?unente des Alten Otients. Mtinster. 1950.
'W'eidner, E. F.: Handbucb der Babyloniscben Astronomie. Lipcse, 1915. -z Studien 7ur assyriscb-babyloniscben Cbronologie und Gescbicbte, Lipcse, 1977.
'W'iseman, D. J.: Illustr:ations from Biblical Arcbaelogr. London,7958.
'Woolley, C. L.: Digging up tbe Past. London, 7930.
-: Les Suméríens.(Francia ford.) Paris, 1930.
-: Tbe Deuelopment of Sumerian Art. London, 1935.
-. Ur of tbe Cbaldees, London, t952.
-z History Uneafthed, London, 1963.
-z [Jr Excaaations. I-X. London, tg27--62.
286



\)\
,Ía>c.I'
-§?HNG1
r,§{FglOa
2{
ke?detben
volt ,
sumer
Megjelent a Magyat Népköztársaság és a csehszlovák szocialista köxársB
ságközöskönyvkiadásiegyezményénekkeretében.
Készült 5000 példányban a Mő* Ferenc Könyvkiadó (Budapest) részére: ,
a Mladé letá (Bratislava) gondozásában. ] , ,, '
Első kiadás. Szlovák eredetiből forditotta Csorba Lajos. ,].]'l'
Borítólap, kötésterv és tipográfia Antonín Jukl ,ii,l,l
printed in czechoslovakia